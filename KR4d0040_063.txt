# -*- mode: mandoku-view -*-
#+TITLE: 傳家集
#+DATE: 2015-09-23 10:19:40
#+PROPERTY: LASTPB  <md:KR4d0040_SBCK_026-1a>
#+PROPERTY: JUAN 63


　　　韓秉國書
維啟春氣斗温伏惟動止安和相見之期竟未有定殊
増耿耿見與景仁書似恠鄙拙論議於公有所未盡者
<pb:KR4d0040_WYG_062-31b>
向讀中和論疑中字觧釋未甚明然未敢决然以為非
也今試妄言煩公一閲是非幸復垂諭以觧愚蔽胷中
所欲言者非可以書盡惟冀自愛重而巳謹手啟不宣
　　　秉國論中和書
中之說有二對外而為言一也無過與不及一也喜怒
哀樂之未發漠然無形及其既發然後見其中節與不
中節也故喜怒哀樂之未發謂之中發而中節謂之和
人之心虚則明塞則暗虚而明則燭理而無滯應物而不
<pb:KR4d0040_WYG_062-32a>
窮喜怒哀樂之發有不中節乎中節則無過與不及矣
有不和乎在易之卦虚其中曰離為日為南方為火王
弼觧復其見天地之心云天地以本為心者也雷動風
行運變萬化寂然至無是其本也春萌夏長秋落冬閉
日月之行星斗之運此天地之迹可見於外者也張官
置吏發&KR0197;施令事功之修舉民物之茂遂此聖人治天
下之迹可見於外者也若其所以迹者盖莫得而擬議
也凡物莫不有此本又衆本之所自出故曰大本凡物
<pb:KR4d0040_WYG_062-32b>
不得其節則過與不及施於用則為蔽塞為睽乖為不
行為患難無此四者和矣故曰達道明乎此者其見天
地聖人之心乎
　
　
　
　
　傳家集巻六十二

<pb:KR4d0040_WYG_063-1a>
欽定四庫全書
　傳家集巻六十三　　　　宋　司馬光　撰
　　書啓六
　　　答韓秉國書(元豐八年二月/二十九日作)
光啓丁通直来蒙貺書審起居安和至喜示諭見與景
仁書似恠論議有所不同此何言哉朋友道廢乆矣光
述中和論所以必欲呈秉國者正為求切磋琢磨庶㡬
近是耳豈欲秉國雷同而巳雅聞秉國有論光不勝其
<pb:KR4d0040_WYG_063-1b>
喜故因景仁請見之何謂恠也然光至愚於秉國之論
猶有所未逹者請試陳之惟秉國擇焉秉國云中之說
有二對外而言一也無過與不及一也此誠如諭然中
者皆不近四旁之名也指形而言之則有中有外指徳
而言之則有和此書以中庸為名其所指者盖徳也非
形也如秉國所諭則中庸應云喜怒哀樂之未發謂之
中及其既發謂之外不則云喜怒哀樂之未發謂之虚
發而皆中節謂之和乃相應也秉國又云虛則明塞則
<pb:KR4d0040_WYG_063-2a>
暗此誠如所諭然所謂虛者非空洞無物之謂也不以
好惡利害蔽其明是也夫心動物也一息之間升天沉
淵周流四海固不肯兀然如木石也惟賢者治之能止
於一擇其所止莫如中庸故虞書曰惟精惟一允執厥
中也凡人固有無喜怒哀樂之時當此之際其心必有
所在小人則追求嗜好靡所不之帷君子&KR0014;自處於中
庸之地不動以待事也大學曰知止而後有定定而後
能靜靜而後能安安而後能慮慮而後能得又曰為人
<pb:KR4d0040_WYG_063-2b>
君止於仁為人臣止於敬為人子止於孝為人父止於
慈與國人交止於信言所止各有在也荀子曰徳操然
後能定能定然後能應能定能應夫是之謂成人亦言
所定在於徳也又曰人何以知道曰心心何以知曰虚
一而静心未嘗不蔵也然而有所謂虚不以所已蔵害
所將受謂之虚心未嘗不兩也然而有所謂靜不以夢
劇亂知謂之靜然則虛者固不為空洞無物靜者固不
謂兀然而木石也凡曰虛曰靜曰定云者如大學與荀
<pb:KR4d0040_WYG_063-3a>
卿之言則得中而近道矣如佛老之言則失中而逺道
矣光所以不好佛老者正謂其不得中道可言而不可
行故也借使有人真能獨居宴坐屏物棄事以求虛無
寂滅心如死灰形如槁木及有物歘然来感之必未免
出應之則其喜怒哀樂未必皆能中節也曷若治心養
氣専以中為事動靜語黙飲食起居未始不在乎中則
物雖輻湊横至一以中待之無有不中節者矣秉國又
引王輔嗣觧復其見天地之心以證虚無為衆本之所
<pb:KR4d0040_WYG_063-3b>
自出夫萬物之有誠皆出於無然既有則不可以無治
之矣常病輔嗣好以老莊觧易恐非易之本指未足以
為據也輔嗣以雷動風行運變萬化為非天之心然則
為此者果誰邪夫雷風日月山澤此天地所以生成萬
物者也若皆寂然至無則萬物何所資仰邪天地之有
雲雷風雨猶人之有喜怒哀樂必不能無亦不可無也
故易曰雲行雨施品物流形詩曰君子如怒亂庶遄沮
君子如祉亂庶遄已但動靜有節隠見有時不可過與
<pb:KR4d0040_WYG_063-4a>
不及過與不及皆為災害必得中然後和和然後能育
萬物也自有天地以来陽極則隂生隂極則陽生動極
則靜靜極則動盛極則衰衰極則盛否極則泰泰極則
否若循環之無端萬物莫不由之故曰一隂一陽之謂
道此皆天地之心然復者陽生之卦也天地之大徳曰
生故聖人賛之曰復其見天地之心乎言天地之道雖
一徃一来本以好生為心也易道幽深而輒敢妄為之
觧其罪甚大亦不自識其是與非也抑求之空言不若
<pb:KR4d0040_WYG_063-4b>
驗之實事竊聞秉國平日好習靜光不勝區區願秉國
試輟習靜之心以為習中之心動靜語黙飲食起居皆
在於中勿湏臾離也乆而觀其所得所失孰少孰多則
秉國必自得之矣豈待光之煩言哉愚慮如此所不及
者不惜更示不宣光再拜
　　　答秉國第二書(元豐八年三/月十五日作)
光啓辱四日所恵書誨以所未諭幸甚幸甚書文甚多
援据甚廣光欲一一條對則恐逐枝葉而忘本根徒費
<pb:KR4d0040_WYG_063-5a>
紙劄視聴無益於進道是宜直指其大要而言之今光
與秉國皆知中庸之為至徳而信之矣所未合者秉國
以無形為中光以無過與不及為中此所謂同門而異
户也夫喜怒哀樂之未發常設中于厥心豈有形於外
哉荀卿太學所謂虛靜定者非寂然無思慮也虚者不
以欲惡蔽其明也靜者不以怵迫亂其志也定者不以
得喪易其操也中庸所謂中者動靜云為無過與不及
也二者雖皆為治心之術其事則殊矣今秉國合而為
<pb:KR4d0040_WYG_063-5b>
一恐未然也周公思兼三王以施四事有不合者仰而
思之夜以繼日孔子終日不食終夜不&KR0230;以思道豈得
寂然無思慮哉苟為不思又不慮直情徑行雖聖人亦
恐喜怒哀樂不能皆中節也中庸所謂誠者天之道言
聰明睿智天所賦也誠之者人之道言好學從諫人所
為也不勉而中不思而得從容中道謂聖徳之已成者
也擇善而固執之愽學審問慎思明辨篤行謂賢人之
好學者也人一能之已百之謂愚者之求益者也夫不
<pb:KR4d0040_WYG_063-6a>
歴坱埤不能登山不㳂江河不能至海聖人亦人耳非
生而聖也雖聰明睿智過絶於人未有不好學從諫以
求道之極致由賢以入於聖者也故孔子曰我非生而
知之好古敏以求之者也又曰吾十有五而志於學至
於七十然後從心所欲不踰矩以孔子之徳性猶力學
五十有五年乃能成其聖况佗人不學而能之乎若謂
聖人生知自天必不可及則顔子何為欲罷不能孟子
何為自比於舜哉舜戒羣臣曰予違汝弼汝無面從使
<pb:KR4d0040_WYG_063-6b>
舜生而聖不勉而中不思而得夫又何弼哉詩稱文王
不聞亦式不諫亦入言其性近於道處師弗煩在傳弗
勤非謂不學而不諌也光前書論中已備矣恐秉國尚
未詳覽而熟察也光前書云願秉國動靜語黙飲食起
居皆在於中勿湏臾離也乆必自得之秉國亦嘗留意
采其言乎今有人饋食於吾二人者吾二人未嘗而先
爭之一人曰鹹一人曰酸曷若相與共嘗則知其味矣
又有饋藥於吾二人者吾二人未服而先爭之一人曰
<pb:KR4d0040_WYG_063-7a>
寒一人曰温曷若相與共服則知其驗矣中美食也良
藥也光願與秉國强勉而試行之師曠曰秉燭之明孰
與夜行吾人雖老矣繼今而學猶庶㡬其有益也徃来
之言奚以多為
　　　答兩浙提舉趙宣徳㞦書¶
光頓首再拜比見邸報聞先大資少保違去盛世驚¶怛
惋痛𠂻懐如割以道逺無便無由發疏致慰昨晚¶兵人
来忽辱示問并鄭君所為行狀欲令光作誌文¶光實何
<pb:KR4d0040_WYG_063-7b>
人望先公名徳何啻倍蓰什百曏獲接侍之¶乆蒙知顧
之厚今得論譔盛美自託不朽何幸如之¶顧以光不為
人作碑誌已十餘年所辭拒者甚多徃<md:KR4d0040_SBCK_062-11b>¶嵗有孫令以書
見屬欲令光譔其伯父之翰碑光時¶復書叙不可為之
故頗詳是後又辭王樂道曾子固¶等數家皆以此書
呈之去年富公初薨光往弔酹其¶孤朝奉在草土中號
哭自擲必欲使光作墓誌又遣¶人来垂諭至于三四光
亦以所以語孫令者告之竟¶辭不為今若獨為先公為
<pb:KR4d0040_WYG_063-8a>
之則是有所輕重厚薄足¶下試以尊意度之謂光敢為
之乎不敢為乎此則不¶待光辭之畢足下必盡察之矣
况先公清節直道著¶於海内皎如列星决不沉沒佗年
所以取信於世者¶在國史列傳豈待光鄙陋之文然後
彰彰乎然方今羣¶公文章髙出於衆議論為人所信者
何可悉數足下¶不求於彼顧遣使者自衢至洛走數千
里専以相委<md:KR4d0040_SBCK_062-12a>¶荷雅意期待如此之重乃敢仰違尊命俾
使者虚返¶其為罪戾擢髮有餘所冀大君子聰明通恕
<pb:KR4d0040_WYG_063-8b>
知其非¶可為而不為也慙懅恐悸言不能盡
　　　¶答<md:KR4d0040_SBCK_062-12b>¶武功石令飛卿書¶
光啓縣人来䝉示啓事千餘言大指以為明天子在¶上
宜以時起佐萬一以澤斯民不宜専務自逸何足<md:KR4d0040_SBCK_062-13a>¶下期
待之過而責望之重也捧讀戰悚流汗及踵光¶聞君子
擬人必於其倫仲尼聖人也自生民以来未¶之有也而
足下語及不肖動輒以仲尼况之此雖甚¶愚不辨菽麥
之人亦不敢當無乃重增不肖之罪而¶為足下失言之
<pb:KR4d0040_WYG_063-9a>
累乎不可不可光自惟徳行文學言¶語政事一無所長
在稠人間僅及下中但事君不敢¶欺得官非智力所任
者不敢輕受此固為士者之常¶守無足言者而世俗閭
閻之人遽相與驚恠從而譽¶之光聞之每踧踖發慙不
自知其何以致之蓋所謂¶名浮於實者也性戇滯不曉
時務比又苦衰疾不堪¶治民遂自乞冗員苟竊㣲禄以
庇身養族天子憐其¶無佗惡直不才耳而嘗厯事三朝
今雖昏耄無所用<md:KR4d0040_SBCK_062-13b>¶不忍棄捐俾之掌留臺道宫月給錢
<pb:KR4d0040_WYG_063-9b>
粟而不責以職¶事如疲牛老馬尚以莝豆飼之不求其
任重致逺脫¶其紖鞅縱之林野使之徜徉自適以盡其
天年此乃¶天子至仁雖天地之覆載滄海之涵容未足
以諭而¶草木魚蟲無一毫之益以報盛徳乃光有負於
朝廷¶而朝廷實無負於光也光豈敢養髙傲世釣名邀
利¶邪光胷中何所有而足下欲迫之使立朝廷佐下風¶
邪且明天子在上進賢退不肖褒勤黜惰皆决於掌¶握
為人臣者身非巳有如金在鎔泥在鈞惟甄冶之¶所為
<pb:KR4d0040_WYG_063-10a>
用捨進退豈得自専邪竊恐足下誤信世俗之¶談而有
是言也願勿以騏驥之皮䝉駑駘之背而䇿¶之使一日
千里幸甚幸甚
　　　答懷州許奉世秀才書
五月四日涑水司馬光再拜復書許君秀才足下去
年十二月懷州人来䝉惠書自爾日欲因王判官寓
書報謝俗事汩沒繼以國䘮奔走京師往返殊無
暇稽慢之罪固無所逃光性愚魯自㓜誦諸經讀注
<pb:KR4d0040_WYG_063-10b>
疏以求聖人之道直取其合人情物理目前可用者
而從之前賢髙竒之論皆如面牆亦不知其有内外
中間為古為今也比老止成一樸儒而已曏屢聞王
君具道盛美云道甚<md:KR4d0040_SBCK_062-14a>¶髙學甚精孝弟隆閨門名義著
鄉里常延頸企踵晞仰聲采固非一日不意過聴遽
詒之話言仍示以所述孝睦事迹夫孝弟者仁義之
實敦睦者政化之本光以是闚足下之志固不待承
顔接辭而後知之矣欽服欽服夫玉韞窮山十仞之
<pb:KR4d0040_WYG_063-11a>
土不能掩其光珠潜深淵岸草為之不枯足下姑進徳
修業但恐大名不免彰徹於世勿病人之不已知也光
屬受詔守陳不乆留於洛王君多㳂牒在外今日暫見
之来旦復出輒走此布區區草率不悉仍封舊注古文
孝經一冊容易上呈庶逹鄙志光頓首再拜
　　　與吕晦叔簡
光啓自晦叔入都及得共事每與僚宷行坐不相離未
甞得伸悃幅雖日夕接武猶隔闊千里也今不幸又在
<pb:KR4d0040_WYG_063-11b>
病吿杳未有展覿之期其邑邑可知光平生有國武子
之疾好盡言以招人過遇庸人時或妄發以取恨怒况
至交益友豈敢反懐情不盡乎晦叔自結&KR0288;至仕學而
行之端方忠厚天下仰服垂老乃得秉國政平生所藴
不施於今日將何俟乎比日以来物論頗譏晦叔慎嘿
太過若此際不廷爭國事蹉跌則入彼朋矣願慎㫋慎
旃光誠不肖豈敢以憂國為已任然昨日富家之諭已
上聞矣光自病以来悉以身付醫家事付康惟國事未
<pb:KR4d0040_WYG_063-12a>
有所付今日屬於晦叔矣
　　　與吕晦叔第二簡
介甫文章節義過人處甚多但性不曉事而喜遂非致
忠直踈逺讒佞輻輳敗壞百度以至于此今方矯其失
革其弊不幸介甫謝世反覆之徒必詆毁百端光意以
謂朝廷特宜優加厚禮以振起浮薄之風苟有所得輒
以上聞不識晦叔以為如何更不煩答以筆札扆前力
言則全仗晦叔也
<pb:KR4d0040_WYG_063-12b>
　　　答彭朝議(寂/)書
光啓辱書奬借太過期待太厚且愧且懼殆無所容光
禀性甚愚求道多蔽徳行言語政事文章皆不迨人齪
齪㢘謹自守而已不意時俗妄加虛名如火附螢如膏
汚衣潜迯湔澣不知所避固㣲生之不幸未嘗敢取以
為已有也屬者朝廷誤賜甄擢俾待罪政府辭不獲命
僶俛就職每内訟非據如藉蒺藜素與足下未嘗得接
聲采之熟陪從容之乆乃能不逺數千里教以所不及
<pb:KR4d0040_WYG_063-13a>
非光無似克堪大賜乃足下愛君仁民之志勤懇切至
不暇擇其人之可否而語之也銜荷盛徳刻骨不㤀謹
當寳藏時取伏讀以自警筞庶㡬少副萬分之一譬如
駑馬聞騏驥嘶鳴不自量度踊躍躑躅亦欲疾歩而從
之殊不知軼景遺風雖破骨絶筋而不可及也雖然朝
廷近發詔書溥覃四海雖市㕓畎畒之民皆得直上封
言事足下位為朝大夫任為部刺史於朝政闕失民間
疾苦願不惜以時上聞俟禁中降出得與諸公評議恊
<pb:KR4d0040_WYG_063-13b>
同者即行之幸甚幸甚光再拜
　　　答程伯淳書
光昨日承問及張子厚諡倉卒奉對以漢魏以来此例
甚多無不可者退而思之有所未盡竊惟子厚平生用
心欲率今世之人復三代之禮者也漢魏以下盖不足
法郊特牲曰古者生無爵死無諡爵謂大夫以上者檀
弓記禮所由失以謂士之有誄自縣賁父始子厚官比
諸侯之大夫則已貴宜有諡矣然曾子問曰賤不誄貴
<pb:KR4d0040_WYG_063-14a>
㓜不誄長禮也唯天子稱天以誄之諸侯相誄猶為非
禮况弟子而誄其師乎孔子之沒哀公誄之不聞弟子
復為之諡也子路欲使門人為臣孔子以為欺天門人
厚𦵏顔淵孔子嘆不得視猶子也君子愛人以禮今闗
中諸君欲諡子厚而不合於古禮非子厚之志與其以
陳文範陶靖節王文中子孟貞曜為比其尊之也曷若
以孔子為比乎承闗中諸君决疑於伯淳而伯淳謙遜
慱謀及於淺陋不敢不盡所聞而獻之以偹萬一惟伯
<pb:KR4d0040_WYG_063-14b>
淳裁擇而折𠂻之
　　　答吕由庚推官手書
光再啓示諭史院所取文字光前此亦䝉&KR0145;禀兩朝所
上章疏光以身今尚存難將諌草内授史官但答云所
上䟽内多渉朝廷機宻不敢輒具録上伏乞朝廷於禁
中及中書宻院檢尋如有可采者乞下史院修纂今來
先中丞文字又似不同子孫正當發揮前烈垂之不朽
唯於慈夀乞增奉養一事恐當諱避其餘言時政闕失
<pb:KR4d0040_WYG_063-15a>
彈奏大臣等事今日不録申史院則先公平生事業遂
汩沒矣更希裁度光再啓
　　　貽劉道原¶
光再拜光少時惟得髙氏小史讀之自宋訖隋正史¶并
南北史或未甞得見或讀之不熟今因修南北朝¶通鑑
方得細觀乃知李延夀之書亦近世之佳史也¶雖於禨
祥談嘲小事無所不載然叙事簡徑比於南¶北正史無
煩冗蕪穢之辭竊謂陳夀之後唯延夀可¶以亞之也渠
<pb:KR4d0040_WYG_063-15b>
亦當時見衆人所作五代史不快意故¶别自私著此書
也但恨延夀不作志使數代制度㳂¶革皆沒不見道原
五代長編若不費功計不日即成¶若與沈約蕭子顯魏
收三志依隋志篇目刪次補¶葺别為一書與南北史隋
志並行則雖正史遺逸不¶足患矣不知道原肯有意否
其符瑞等皆無用可刪<md:KR4d0040_SBCK_062-14b>¶後魏釋老志&KR0145;其要用者附於
崔浩傳後官氏志中¶氏族附於宗室及代初功臣傳後
如此則南北史更¶無遺事矣今國家雖校定摹印正史
<pb:KR4d0040_WYG_063-16a>
天下人家共能¶有㡬本乆逺必不傳於世又校得絶不
精只如沈約¶叙傳差却數板亦不寤其佗可知也以此
欲告道原¶存録其律歷禮樂職官地里食貨刑法之大
要耳不¶知可否如何如何光再拜¶
　　　答范夢得
光前者削奏時將謂宫教二年改官不知新制乃須五
年得無却成奉滯否慚悚慚悚夢得今来所作叢目方
是將實録事目標出其實録中事應移在前後者必已
<pb:KR4d0040_WYG_063-16b>
注於逐事下訖(假如實録貞觀二十三年李靖薨其下/始有靖傳傳中自鎻告變事湏注在隋)
(義寧元年唐公起兵時破蕭銑事湏注在武徳四年滅/銑時斬輔公祐湏注在七年平江東時擒頡利湏注在)
(貞觀四年破突/厥時佗皆傚此)自舊唐書以下俱未曾附注如何遽可
作長編也請且將新舊唐書紀志傳及統紀補録并諸
家傳記小說以至諸人文集稍干時事者皆湏依年月
注所出篇巻於逐事之下實録所無者亦湏依年月日
添附無日者附於其月之下稱是月無月者附於其年
之下稱是嵗無年者附於其事之首尾(如左傳稱初鄭/武公娶于申之)
<pb:KR4d0040_WYG_063-17a>
(類及為某事張本起本者皆附事首者也如衛文公復/國之初言季年乃三百乗因陳完奔齊而言完始生筮)
(知八世之後成子得政因晋悼公即位而言其命官得/人不失霸業因衛北宫文子聘於鄭而言禆諶草創子)
(産潤色因吳亂而言吳夫槩王為棠谿/氏注云傳終言之之類皆附事尾者也)有無事可附者
則約其時之早晚附於一年之下(如左傅子罕辭玉之/類必無的實年月也)
(假使宰相有忠直姦邪事無處可附者則附於拜相時/佗官則附於到官時或免卒時其有處可附者不用此)
(法/)但稍與其事相渉者即注之過多不害(假如唐公起/兵諸列傳中)
(有一兩句渉當時者但與注其姓名於事目之下/至時雖别無事迹可取亦可以證異同者日月也)嘗見
道原云只此已是千餘巻書日看一兩巻亦湏二¶三<md:KR4d0040_SBCK_063-1a>¶年
<pb:KR4d0040_WYG_063-17b>
功夫也俟如此附注俱畢然後請從髙祖初起兵修長
編至哀帝禪位而止其起兵以前禪位以後事於今来
所看書中見者亦請令書吏别用草紙録出每一事中
間空一行許素紙(以備翦開/粘綴故也)隋以前者與貢父梁以後
者與道原令各修入長編中盖縁二君更不看此書若
足下止修武徳以後天祐以前則此等事盡成遺棄也
二君所看書中有唐事亦當納足下處修入長編耳其
修長編時請據事目下所該新舊紀志傳及雜史小說
<pb:KR4d0040_WYG_063-18a>
文集盡檢出一閱¶其中事同文異者則請擇一明白詳
備者録之彼此互有詳畧則請左右采獲錯綜銓次自
用文辭修正之一如左傳叙事之體也此並作大字寫
若彼此年月事迹有相違戾不同者則請選擇一證據
分明情理近於得實者修入正文餘者注於其下仍為
叙述所以取此捨彼之意(先注所捨者云某書云云¶某/書¶云云今案某書¶證驗云云)
(或無證驗則以事理推之云云今從某書¶為定若無以/考¶其¶¶¶¶虚<md:KR4d0040_SBCK_063-2a>¶實是<md:KR4d0040_SBCK_063-2b>¶非¶¶者<md:KR4d0040_SBCK_063-4b>¶則¶云今兩存之<md:KR4d0040_SBCK_063-5a>¶其實¶録<md:KR4d0040_SBCK_063-5b>¶正史¶¶¶¶¶未必皆)
(可據雜史小說未必/皆無憑在髙鑒擇之)凡年號皆以後来者為定假如武
<pb:KR4d0040_WYG_063-18b>
徳元年則從正月便為唐髙祖武徳元年更不稱隋義
寧二年𤣥宗先天元年正月便不稱景雲三年梁開平
元年正月便不稱唐天祐四年也詩賦等若止為文章
詔誥若止為除官及妖異止於恠誕詼諧止於取笑之
類便請直刪不妨或詩賦有所譏諷(如中宗時回波詞/諠譁竊<md:KR4d0040_SBCK_063-6a>¶恐非宜肅)
(宗時李泌誦黄/臺𤓰辭之類)詔誥有所戒諭(如徳宗奉天罪已詔李/徳裕討澤潞諭河北三)
(鎮詔之類及大政事號令四方或因功遷官以罪黜官/其詔文雖非事實要知當時託以何功誣以何罪亦湏)
(存之或文繁多節/取要切者可也)妖異有所儆戒(凡國家災異本紀所/書者並存¶之其本志)
<pb:KR4d0040_WYG_063-19a>
(强附時事者不湏也䜟記如李淳風言武氏之類及因/而&KR0241;殺戮叛亂¶者並存之其妄有牽合如水入斗為朱)
(字之類不湏也相貌符瑞或因此為<md:KR4d0040_SBCK_063-7b>¶人所忌或為人所/附或人主好之而諂者偽造或實有而可信者並存之)
(其餘不湏也妖恠或有所儆戒如&KR0294;書武三思門或因/而¶生事如楊慎矜墓流血之類並存之其餘不湏也)
詼諧有所補益(如黄幡綽謂自已兒㝡可憐石野猪/謂諸相非相之類存之其餘不湏也)並
告存之大抵長編寧失於繁毋失於畧千萬切禱切禱
今寄道原所修廣本兩巻去(此即據長編録出者/其長編已寄還道原)恐要
見式様故也甚思與足下相見熟共商𣙜無因可得企
渇企渇中前寄去晋紀八巻寫净草者必已寫了其元
<pb:KR4d0040_WYG_063-19b>
本却告分付兒子康令帯来雖未了亦告分付盖為今
夏&KR0589;徃南康軍路中遺失却三巻若更失此則都無本
故也其寫了浄草續附&KR0589;来不妨曏所請出魏紀今令
李永和帯去有改動者吿指揮别¶寫及楷改目痛燈下
作此書恕<md:KR4d0040_SBCK_063-8a>¶其不謹¶¶¶¶¶光上
凡¶¶¶¶有人初入¶長編者並告於其下注云某處人或父祖
已見於前者則注云某人之子或某人之孫今更寄貢
父所作長編一冊去恐要作式¶様並道原廣本兩巻並
<pb:KR4d0040_WYG_063-20a>
告存之向去不使却寄示<md:KR4d0040_SBCK_063-8b>¶也¶¶¶
　　　三省咨目¶
光比日牽强入朝欲與諸公商議數事貢其短拙以¶求
采擇無何上下馬不得湏至在朝假謹具咨目如¶左當
今法度所宜最先更張者莫如免役錢不惟刻¶剥貧民
使不聊生人雇得四方無頼浮民使供百役¶官不得力
為今之計莫若盡罷免役錢依舊差役民¶間息肩者什
已七八若慮逐處利害不同即委諸路¶轉運司及州縣
<pb:KR4d0040_WYG_063-20b>
具未便事理申陳朝廷更為相度别<md:KR4d0040_SBCK_063-9a>¶立一州一縣勅施
行第一不可委提舉司相度彼雖本¶職藉賴役錢如魚
之有水安肯放免必来沮難無疑¶也光見欲作一文字
奏聞若降至三省望諸公同心¶叶力與賛成如此行之
可以除乆弊蘇疲民凡法乆¶則難變此法行之已十五
年下户雖愁苦上户頗優¶便常情論議已是非不一若
不於此際决志改之恐¶異日遂為萬世膏肓之疾公家
不得用民力貧民常¶苦富民優矣朝廷今欲整治天下
<pb:KR4d0040_WYG_063-21a>
蘇息疲民先湏¶十八路各得好監司一兩人忠厚曉事
憂民忘私使¶之進賢退不肖興利除害朝廷於本路事
有所不知¶問之則以實對委之措置則不至乖方然後
可以倚¶仗為耳目股肱也苟非其人則百事倒置矣前
日所<md:KR4d0040_SBCK_063-9b>¶草監司資格及委官薦舉文字不知諸公曽徧見
未¶若如此可行則早告進呈施行然立格為易守格為¶
難既出指揮以後願諸公堅執此格勿自隳壞始為¶有
益也旱勢可懼若春更不雨必成大饑不可不豫¶為之
<pb:KR4d0040_WYG_063-21b>
備國家所賴為根本者莫若農民農民者衣食¶之原國
家不可不先存恤也欲加存恤莫若察其乏¶食之初早
加賑贍使各安土不至流移官費既省民¶不失業此上
䇿也若已流移官雖多作擘畫散米煑粥¶徒聚為餓殍
無益也為今之計莫若豫先將常平斛¶斗在州縣者十
分中支撥一分充賑貸米委州縣樁¶管許一面支破常
切覺察鄉村人户有闕食者許經¶本縣投狀據口數多
少老小出給歷子每五七日一<md:KR4d0040_SBCK_063-10a>¶次赴縣請給口食先從
<pb:KR4d0040_WYG_063-22a>
下户為始縣亦置簿拘管請¶却之數如此救接直至成
熟日方即一切住支却令還¶納所貸元數更不取利息
如此始是實恵弋俊已獲¶未聞賞獲之者其將官討捕
者不無搔擾宜早罷之¶前日蔡尹来言開封有巨盜朝
廷有募人能禽之者¶賞以班行今既禽之止賞以錢孔
子稱去食去兵無¶信不立聖朝政令豈當如此諸公更
筭其多者范景¶仁當仁宗不豫未有繼嗣天下寒心莫
敢啓口之時¶獨能首建大議以安宗廟社稷章十九上
<pb:KR4d0040_WYG_063-22b>
除官不拜¶可謂以身徇國之臣其功不在文富之下今
文富重¶賞景仁獨不霑及太皇太后亦應知其功大願
諸¶公進呈秉國文字時詳為敷奏乞優與推恩前日簾<md:KR4d0040_SBCK_063-10b>¶前宣諭上封事異等者宜畧加旌賞此乃聖朝美事¶光
有看詳封事厯三巻官職姓名及所言事一一有¶之願
諸公同於其間選擇才識出衆者具姓名敷奏¶量加襃
異以成聖心¶
　　　宻院咨目
<pb:KR4d0040_WYG_063-23a>
光比日曵病入朝只為欲與諸公商議數事於簾前¶敷
奏終不能得聚㕔今光飲食日減不能造朝未知¶㡬時
復得瞻望顔色湏至具咨目如左吕大忠言夏¶虜乍恭
乍驁由私市公行故也其延慶侵疆有害無¶用終當與
之然今日未可與也俟大忠到官審察事¶勢先奏乞嚴
禁私市不過年嵗間彼必屈服遣人来¶祈請然後朝廷
下詔曠然歸以侵疆赦其罪戾自今貢賜<md:KR4d0040_SBCK_063-11a>¶徃来一切如
故此筞大善請明公更召見詢訪其詳¶然如光愚見若
<pb:KR4d0040_WYG_063-23b>
只如去夏約束則大是¶悠悠徒為玩令一無所益湏别
立法云應漢户熟户¶與西人私相交易者正犯人處斬
妻子送江淮編管¶粉壁曉示許人陳告即時支係省錢
五十貫充賞本¶地分廵檢寨主監押並衝替仍令經畧
司本州常切¶覺察如此逐處行却一兩箇方能禁絶若
西人徃年¶興兵壓境以脅慶州劉忱時亦莫之聴但堅
壁清野¶使自疲弊而去河東經畧司總領二十餘州軍
邉靣千¶餘里地接二邊帥府之重孰過於此而以吉甫
<pb:KR4d0040_WYG_063-24a>
處之¶果能稱職否且如昨者北敵侵火山地不與於初
累¶石時更令撤去彼若放箭我射何傷仍眀據道理𦂳<md:KR4d0040_SBCK_063-11b>¶行文牒痛加詰責云當奏朝廷問諸北朝今朝廷亦¶不
共理㑹示之以弱但恐春暖敵狃於得志以為南¶朝易
與大興徒衆廣有占割朝廷亦坐視無如之何¶土地者
國之本若虜惟意所欲無問多少要取便取¶成何國家
此由邉帥不能防㣲杜漸故也渠自乞揚¶州諸公何不
早許之别擇老成重厚有膽畧者以代¶之子厚方欲措
<pb:KR4d0040_WYG_063-24b>
置熈河為經乆之計而元帥乃一方¶頭目其人豈髙材
英器憂國忘家者邪願早易之勿¶&KR0241;敗事御史所言保
用罷按閱甚當宜從之彼得三¶時務農豈顧此㣲茫賞
物而省國用不少但與逐旋¶置庫量留些小金帛遇冬
教時委令佐選絶藝者賞¶以銀楪子銀盌綵叚如何又
班行雖云猥賤亦是國<md:KR4d0040_SBCK_063-12a>¶家命官豈可如泥土與人其出
等事藝及正長教人¶及分數欲更不與班行(正長所以/鞭撻保丁)
(只為未及分/數千賞故也)前日¶見駕部来白沙苑地狭不能容京西
<pb:KR4d0040_WYG_063-25a>
所送騍馬且彼¶無牡馬徒多養騍馬何為但使之積死
可惜耳欲令¶京西未發者皆烙退印還民已發者令沙
苑估價出¶賣如何若可取望早指揮然監牧亦不可不
一靣早¶差官相度興復漢唐都長安故養馬多在汧隴
三輔¶之間國家都大梁故監牧在鄆鄭相衛許洛之間
各¶取便於出入故也今宜且復近處一二監各有舊基¶
故也子厚嘗言軍賞誤何時當與裁減改正邉人立¶小
功者宜勿賞此宋璟所以安開元也封事大約已¶徧止
<pb:KR4d0040_WYG_063-25b>
有兩復吏云其籖子厚欲有去取既難得㑹議<md:KR4d0040_SBCK_063-12b>¶彼亦無
大利害但請子厚欲去者去之餘令進入貴¶早結絶¶
　　　與三省宻院論西事簡¶
不和西戎中國終不得髙枕光所上芻蕘果有可采¶否
縱未欲遽以侵地歸之且下一詔數其不賀正¶旦生辰
及登寳位臣禮不備諭以天子新即位務崇¶寛大曠然
赦之自今貢奉賜予宜皆復舊規但不責¶其必来獻地
分畫疆界而已令保安牒與如此則彼¶此相彌縫且有
<pb:KR4d0040_WYG_063-26a>
名又不失大體不乗此際為之萬一¶彼㣲為邉患或更
出不遜語愈難處置願諸公筭其¶多者¶
　
　
　
　
　
　
<pb:KR4d0040_WYG_063-26b>
　
　
　<md:KR4d0040_SBCK_063-13a>¶　
　
　
　
　傳¶¶¶¶¶¶¶¶¶家<md:KR4d0040_SBCK_063-14b>¶集巻六十三<md:KR4d0040_SBCK_063-15a>¶<md:KR4d0040_SBCK_064-1a>¶
<pb:KR4d0040_WYG_064-1a>
欽定四庫全書
　傳家集巻六十四¶　　　　¶宋　<md:KR4d0040_SBCK_064-2a>¶司馬光¶　¶撰
　　論一
　　　功<md:KR4d0040_SBCK_064-2b>¶名論(嘉<md:KR4d0040_SBCK_064-5b>¶祐二年<md:KR4d0040_SBCK_064-10b>¶作/)<md:KR4d0040_SBCK_071-1b>¶自古人臣有功者誰哉愚以為人臣未甞有功其有¶功
者皆君之功也何以言之夫地有草木天不雨露¶之則
不能以生月有光華日不照望之則不能以眀¶臣有事
業君不信任之則不能以成此自然之道也¶古者大國
<pb:KR4d0040_WYG_064-1b>
不過百里小國半之然皆有賢卿大夫以¶輔佐其君大
者以王小者以霸下者猶能保其社稷¶世數十傳而不
絶由是觀之天下烏有無士之國哉¶患在人主知之不
明用之不固信之不専耳如是則¶人臣雖有才智而不
得施雖有忠信而不敢效人主¶徒憂勞於上欲治而愈
亂欲安而愈危欲榮而愈辱¶矣然則人主有賢不能知
與無賢同知而不能用與¶不知同用而不能信與不用
同不用賢而求功業之<md:KR4d0040_SBCK_071-2a>¶美名譽之白難矣昔百里奚虞
<pb:KR4d0040_WYG_064-2a>
人也由余戎人也商¶鞅魏人也而用於秦苖賁皇申公
巫臣楚人也而用¶於晋伍員楚人也而用於吴韓信陳
平項羽之人也¶而用於漢是五國者非無賢人也主不
能知而驅之¶以資敵國此所謂有賢不能知與無賢同
也齊桓公¶見郭氏之墟問於野人曰郭何故亡對曰以
其善善¶而惡惡公曰善善而惡惡國所以興也而亡何
故對¶曰善善而不能行惡惡而不能去所以亡也公歸
以¶吿管仲曰君與其人俱来乎曰否管仲曰君亦¶一郭
<pb:KR4d0040_WYG_064-2b>
氏也公乃召而官之齊景公待孔子曰若季氏¶則吾不
能以季孟之間待之齊王欲中國而授孟子¶室養弟子
以祿萬鍾使諸大夫國人皆有所矜式是<md:KR4d0040_SBCK_071-2b>¶二君者非不
知孔孟之為聖賢也不能行其道而徒¶欲尊之以為名
是以孔孟以為不義而不留也洪範¶曰凡厥正人既富
方榖汝弗能使有好于而家時人¶斯其辜此所謂知賢
不能用與不知同也樂毅為燕¶伐齊下七十餘城燕王
疑之使騎劫代將田單詐騎¶劫而敗之盡失齊地㢘頗
<pb:KR4d0040_WYG_064-3a>
為趙將拒秦乆而不戰趙¶王疑之使趙括代將白起擊
趙括而虜之阬其卒四¶十萬項羽用范增謀彊霸諸侯
圍漢王滎陽㡬㧞矣¶聞漢之反間而疑之范增怒而去
項羽卒為漢禽夫¶駕車者既服騏驥矣又以駑馬參之
欲其並驅而前¶不可得也蓻田者既樹嘉榖矣又以稂
莠雜之欲其¶滋生而茂不可得也為國者既置賢才矣
又以小人<md:KR4d0040_SBCK_071-3a>¶間之欲其並立而治不可得也是故宓子賤
為單父¶宰辭於君請君之近史二人與之俱至官使二
<pb:KR4d0040_WYG_064-3b>
史書¶方書輒掣其肘書不善則從而怒之二史患之辭
請¶歸以告魯君魯君以問孔子孔子曰宓不齊君子也¶
其才任王霸之佐屈節治單父將以自試也意者以¶此
為諌乎公寤太息而嘆曰此寡人之不肖寡人亂¶宓子
之政而責其善者數矣㣲二史寡人無以知其¶過㣲夫
子寡人無以自寤遽發所愛之使告宓子曰¶自今以徃
單父非吾有也從子之制有便於民者子¶决為之五年
一言其要宓子遂得行其政而單父大¶治大禹謨曰任
<pb:KR4d0040_WYG_064-4a>
賢勿貳去邪勿疑疑謀勿成百志惟¶熈荀子曰人主有
六患使賢者為之則與不肖規之<md:KR4d0040_SBCK_071-3b>¶使智者慮之則與愚
者論之使修士行之則與汚邪¶之人疑之雖欲成立得
乎哉譬之是猶立直木而恐¶其影之枉也惑莫大焉語
曰好女之色惡者之孽也¶公正之士衆人之痤也修乎
道之人汚邪之賊也今¶使汚邪之人論其怨賊而求其
無偏得乎哉譬之是¶猶立徃木而求其影之直也亂莫
大焉噫人主苟不¶知其賢則已矣已審知其賢授之以
<pb:KR4d0040_WYG_064-4b>
政而復疑之何¶哉凢忠直之臣行其道於國家則必與
夫天下之姦¶邪為怨敵矣非喜與之為怨也不與之為
怨則君不¶尊國不治功不立也以一人之身日與天下
之姦邪¶為怨更進迭毁於君前而君不能决兼聽而兩
可之如¶是則忠直之臣求欲無危不可得也君子非愛
死而<md:KR4d0040_SBCK_071-4a>¶不為也知其身死而功不立姦邪愈熾忠良愈恐
政治¶愈亂國家愈危也是以君子難進易退辭貴就賤
被髪¶佯狂逃匿山林者以此故也此所謂用賢不能専
<pb:KR4d0040_WYG_064-5a>
與不¶用同也眀主為之不然審求天下之大賢而亟用
之¶專信之舉社稷百姓而委屬之雖有至親不能奪也¶
雖有至貴不敢爭也雖有讒巧不能間也確然若膠¶漆
之相合視其際而不可得見也然後賢者得竭其¶心而
施其才不憂怨賊之口不懼猜嫌之迹人主端¶拱無為
享其功利收其榮名而已矣古之聖帝明王¶用此道而
光宅四海長育萬物功如天地名若日月¶者多矣固不
待稱引而知也請言其時近而道卑者¶昔齊桓公得管
<pb:KR4d0040_WYG_064-5b>
仲三薫而三浴之觧其縲紲置以<md:KR4d0040_SBCK_071-4b>¶為相鮑叔桓公之傅
也避太宰之位而安隨其後國¶子髙子天子之守卿也
人率五卿而聽其政令況其¶餘四境之内上下之人其
孰敢不戰戰栗栗從桓公¶而貴信之是以能九合諸侯
一正天下為五霸首也¶陳平楚之亡將也漢髙祖得之
使典護諸將綘灌之¶屬盡害之髙祖以平為護軍中尉
盡監護諸將諸將¶乃不敢言韓信亡卒也髙祖用蕭何
一言拔諸行伍¶之中以為大將諸將皆驚而不敢爭也
<pb:KR4d0040_WYG_064-6a>
是以五年之¶中滅項羽定天下創業垂統四百嵗而不
絶蜀先主¶與闗羽張飛布衣之友周旋艱險恩若兄弟
一旦得¶諸葛孔明待之過於闗張闗張不說先主曰孤
之¶有孔明猶魚之有水願諸君勿復言是以能起於<md:KR4d0040_SBCK_071-5a>¶敗
亡之中保有一方與魏吳為敵國苻永固得王景¶畧於
處士以為丞相貴戚大臣有害之者永固輒殺¶之謂太
子宏及長樂公丕曰汝事王公如事我也是¶以能東取
燕西取涼南取襄陽北取拓跋奄有中原¶㡬平海内此
<pb:KR4d0040_WYG_064-6b>
五臣者從今日視之皆英傑之才也曏¶使四君知之不
眀用之不固信之不専則管仲醢於¶齊庭陳平窮於户
牖韓信餓於淮隂諸葛孔明老於¶隆中王景畧死於華
山名氏埋滅不可復知烏有曄¶曄功烈施於後世如此
哉是以大雅云徐方既同天¶子之功晋平公問叔向曰
齊桓公之霸君之力乎臣¶之力乎叔向曰管仲善制割
隰朋善削縫賔胥無善¶純縁桓公知衣而已亦其臣之
力也師曠曰管仲善斷<md:KR4d0040_SBCK_071-5b>¶割之隰朋善煎熬之賔胥無善
<pb:KR4d0040_WYG_064-7a>
齊和之羮巳熟矣奉¶而進之而君不食誰能强之亦其
君之力也魏文侯¶使樂羊將而攻中山三年而拔之返
而論功文侯示¶之謗書一篋樂羊再拜稽首曰此非臣
之功主君之¶力也由是言之人臣不能立功凡有功者
皆其君之¶功也¶
　　　機權論¶(慶厯五年作/)
世之命機權也妄故作機權論以辨之機者弩之所¶以
發矢者也機正於此而的中於彼差之至㣲失之¶甚逺
<pb:KR4d0040_WYG_064-7b>
故聖人之用機也似之易曰機者動之㣲吉¶凶之先見
者也又曰君子見機而作不俟終日然則機¶者事之未
著萌芽端兆之時聖人眇然見之能去禍<md:KR4d0040_SBCK_071-6a>¶而取福迎吉
而禦凶所以為神也聖人之所慎無過¶機者故曰兢兢
業業一日二日萬機也權者銓也所¶以平輕重者也聖
人之用權也必將校輕重商緩急彼¶重而此輕則捨此
而取彼彼緩而此急則去彼而就¶此取捨去就之間不
離於道乃所謂權也然則機者¶仁之端也權者義之平
<pb:KR4d0040_WYG_064-8a>
也今世俗之為說者乃欲弃¶仁義而行機權不亦反哉
夫不知機權則無以為聖¶人聖人未嘗斯湏不用者機
權而已矣聖人精心審¶謹而後行之故百姓萬物皆頼
焉小人不知機權之道¶而誣竊其名妄行誖理所以福
祿不乆而禍亂及之¶也請問聖人機權之道曰昔紂為
玉杯象箸而箕子¶佯狂衛靈公仰視蜚鴻而孔子行是
皆知機者也夫<md:KR4d0040_SBCK_071-6b>¶杯箸小器飾以珠玉未為太過而箕子
知其必亡國¶者為其奢淫泰侈之漸由此始也仰視蜚
<pb:KR4d0040_WYG_064-8b>
鴻失理之¶細者而孔子去之者知其不能用聖人而有
厭怠之心¶不去則大禍將至也如此聖人之知機豈不
偉哉伊¶尹放太甲㣲子去商歸周周公誅管蔡是皆知
權者¶也夫數君子豈不知放君畔宗戮親之為不善哉
誠¶以放君之責輕而淪喪大業之禍重畔宗之譏薄而¶
保存宗祀之孝深戮親之嫌小而傾覆周室之害大¶故
去彼而取此也夫太甲之初欲敗度縱敗禮苟非¶苦其
身體勞其思慮則不能變惡遷善克終允徳成¶湯之業
<pb:KR4d0040_WYG_064-9a>
將墜於地伊尹躬受湯命阿衡王家故不得¶不放諸桐
宫也受為不道自絶於天㣲子不去與之<md:KR4d0040_SBCK_071-7a>¶偕亡則祖禰
不祀宗族無主故不得不抱祭器而歸¶周也管蔡奉廢
姓伐宗國違天命逆人心傾危聖輔¶斵喪周室成王㓜
弱周公攝政故不得不奮干戈揚¶斧鉞以治之盖周公
非自愛而愛周室故也嚮若太¶甲尚可諌而改則伊尹
必不放君商受苟可輔而存¶則㣲子必不畔宗管蔡猶
可教而治則周公必不戮¶親夫豈不思誠不得已也是
<pb:KR4d0040_WYG_064-9b>
以太甲曰惟嗣王不¶恵于阿衡伊尹作書曰祗爾厥辟
辟不辟忝厥祖是¶猶以辱先為戒未欲正言覆亡之禍
委蛇其辭以感¶切之也王惟庸罔念聞伊尹乃言曰無
越厥命以自¶覆是正言禍敗以聳動之也王未克變伊
尹乃以王¶生而榮逸不知勞辱狎近小人積習至此非
其性惡<md:KR4d0040_SBCK_071-7b>¶故曰茲乃不義習與性成營于桐宫宻邇先王
其訓無俾世迷¶言積習寖乆將成其性及今猶可沮詘
而改此乃伊¶尹盡心盡力於成湯太甲之至也㣲子之
<pb:KR4d0040_WYG_064-10a>
誥曰商其¶弗或亂正四方言受不可復正决必亡國已
所以當¶出奔存湯後也父師若曰商其淪喪我罔為臣
僕言¶商既亡宗族俱滅無所寄託也又曰王子弗出我
乃¶顛隮言不可不行也此㣲子廣咨權謀輕重之審諦¶
也大誥曰肆予沖人不卭自恤義爾邦君越爾多士¶尹
氏御事言今東征非為巳也&KR0206;風曰既取我子無¶毁我
室子以喻管蔡也室以喻周家也言管蔡輕而¶周家重
也予羽譙譙予尾翛翛言勤瘁也予室翹¶翹風雨所漂
<pb:KR4d0040_WYG_064-10b>
揺予唯音嘵嘵言三監背誕王室阽危<md:KR4d0040_SBCK_071-8a>¶故我恐懼以憂
之也此豈周公背公向私之志哉夫¶聖人之用權也如
此故國家安而仁義立也後世之¶人昧錙銖之利以放
逐其君懷芥帯之嫌以屠滅其¶親而亦自比於伊周曰
吾用機權不亦誣哉此乃亂¶臣賊子所以滋多也¶
　　　朋黨論¶(嘉祐三年五月/二十三日作)
黄介夫作壞唐論五篇以為壞唐者非巢温與閹䜿¶乃
李宗閔李徳裕朋黨之弊也是誠得其本矣雖然¶介夫
<pb:KR4d0040_WYG_064-11a>
知其一未知其二彼盜賊之興由閹竪閹竪之¶横由輔
相則信然矣噫輔相樹立私黨更相排壓而¶不能正又
誰咎哉夫朋黨之患不専在唐自古有¶之以堯之明共
工驤兠相薦於朝舜臣堯既流共工<md:KR4d0040_SBCK_071-8b>¶又放驩兠除其邪
黨然後四門穆穆百工咸熈仲虺¶數夏之惡曰簡賢附
勢實繁有徒武王數商之惡曰¶朋家作仇脅權相滅是
則治亂之世未嘗無朋黨堯¶舜聰明故能别白善惡而
徳業昌明桀紂昏亂故不能¶區處是非而邦家覆亡由
<pb:KR4d0040_WYG_064-11b>
是言之興亡不在朋黨而¶在昏明矣洪範皇極曰無偏
無詖遵王之義無有作¶好遵王之道無有作惡遵王之
路無偏無黨王道蕩¶蕩無黨無偏王道平平無反無側
王道正直周公戒¶成王曰孺子其朋孺子其朋其往無
若火始燄燄厥¶攸灼叙弗其絶是以舜誅禹父而禹為
舜佐伊尹放¶太甲而相之周公放蔡叔而封蔡仲公之
至也夫宗¶閔徳裕雖為朋黨由文宗實使之文宗嘗曰
去河北<md:KR4d0040_SBCK_071-9a>¶賊易去朝中朋黨難殊不知群臣為朋黨誰之
<pb:KR4d0040_WYG_064-12a>
過也¶由是觀之壞唐者文宗之不明宗閔徳裕不足専
罪¶也¶
　　　中和論(元豐七年十/月三日作)
君子從學貴於博求道貴於要道之要在治方寸之地
而已大禹謨曰人心惟危道心惟㣲惟精惟一允執厥
中危則難安㣲則難明精之所以明其㣲也一之所以
安其危也要在執中而已中庸曰喜怒哀樂之未發謂
之中發而皆中節謂之和君子之心於喜怒哀樂之未
<pb:KR4d0040_WYG_064-12b>
發未始不存乎中故謂之中庸庸常也以中為常也及
其既發必制之以中則無不中節中節則和矣是中和
一物也養之為中發之為和故曰中者天下之大本也
和者天下之逹道也智者知此者也仁者守此者也禮
者履此者也樂者樂此者也政者正其不然者也刑者
威其不從者也合而言之謂之道道者聖賢之所共由
也豈惟人哉天地之所以生成萬物靡不由之故曰致
中和天地位焉萬物育焉孔子曰君子無終食之間違
<pb:KR4d0040_WYG_064-13a>
仁造次必於是顛沛必於是故曰道不可湏臾離可離
非道也孔子曰中庸之為徳也其至矣乎民鮮乆矣又
曰回也其心三月不違仁其餘則日月至焉而已日月
至焉者斯巳賢矣以是觀之能乆於中庸者盖鮮矣孔
子曰智者樂仁者夀盖言知夫中和者無入而不自得
能無樂乎守夫中和者清明在躬志氣如神能無夀乎
小雅曰樂只君子邦家之基樂只君子萬夀無期又曰
樂只君子邦家之光樂只君子萬夀無疆盖言君子有
<pb:KR4d0040_WYG_064-13b>
中和之徳則邦家安榮既樂且夀也孔子曰克已復禮
為仁盖言禮者中和之法仁者中和之行故得禮斯得
仁矣孔子閒居曰無聲之樂志氣不違以至於氣志既
起樂記曰易直子諒之心生則樂以至於不言而信不
怒而威盖言樂以中和為本以鐘鼔為末也商頌曰不
競不絿不剛不柔敷政優優百祿是遒盖言政以中和
為美也大雅曰恵此中國以綏四方無縱詭隨以謹無
良盖言刑以中和為貴也子曰飯蔬食飲水曲肱而枕
<pb:KR4d0040_WYG_064-14a>
之樂亦在其中矣又曰回也一簞食一瓢飲不改其樂
揚子曰紆朱懷金之樂也外顔氏子之樂也内盖言聖
賢内守中和雖幽隠貧賤不失其樂也劉康公曰民受
天地之中以生所謂命也能者養之以福不能者敗以
取禍中庸曰大徳者必得其夀盖言君子動以中和為
節至於飲食起居咸得其宜則隂陽不能病天地不能
夭雖不𨗳引服餌不失其夀也孟子曰我善養吾浩然
之氣夫志氣之帥也氣體之充也志至焉氣次焉故孟
<pb:KR4d0040_WYG_064-14b>
子養徳以氣言之盖能謹守中和之志不以喜怒哀樂
亂其氣則志平氣順徳日新矣故曰持其志無暴其氣
及夫徳之成也沛然不息確然不動挺然不屈故曰其
為氣也至大至剛以直養而無害不有道義以充其内
能如此乎故曰配義與道無是餒也凡人為不善能欺
天下之人不能欺其心雖忌而行之於其心不能無蔕
芥焉然則浩然之氣不存矣故曰行有不慊於心則餒
矣君子優游從容以養其氣雖不敢忽忘亦不正以為
<pb:KR4d0040_WYG_064-15a>
事欲其速成故曰必有事焉而勿正心勿忘勿助長也
操之則存捨之則亡乆而無怠然後自得之此其所以
難言也揚子曰藏心于淵美厥靈根君子存神於内應
務於外雖徃来萬變未嘗失其所守是以百骸治而徳
本植焉故曰神不外也志之所至氣必輔之君子乗之
以為善小人乗之以為惡故曰氣者所適善惡之馬也
君子守中和之心養中和之氣既得其樂又得其夀夫
復何求哉孔子曰狂者進取又曰吾黨之小子狂簡斐
<pb:KR4d0040_WYG_064-15b>
然成章如光之謂矣雖然此皆纂述聖賢之言非取諸
&KR0909;臆也夫道猶的也射者莫不志於的其中否則未可
知也必俟有道者乃能裁之
　　　才徳論(慶厯五年作/)
世之所謂賢者何㢤非才與徳之謂邪二者殊異不可
不察所謂才者存諸天徳者存諸人智愚勇怯才也愚
不可强智怯不可强勇四者有常分而不可移故曰存
諸天善惡逆順徳也人苟弃惡而取善變逆而就順孰
<pb:KR4d0040_WYG_064-16a>
禦之㢤故曰存諸人譬之於物金可以為鐘可以為鼎
玉可以為珪可以為璧此存諸人者也玉不可以為鐘
鼎金不可以為珪璧此存諸天者也存諸天者聖人因
而用之存諸人者聖人教而成之雖然自非上聖必有
偏也厚於才者或薄於徳豐於徳者或殺於才鈞之不
能兩全寧捨才而取徳昔者酆舒有三雋才恃之而不
務徳晋滅之智宣子將以瑶為後智果曰不如宵也瑶
之賢於人者五其不逮者一也美&KR0161;長大則賢射御足
<pb:KR4d0040_WYG_064-16b>
力則賢技藝畢給則賢巧文辯慧則賢彊毅果敢則賢
如是而甚不仁以其五賢陵人而以不仁行之智宗必
滅宣子弗聴智氏果亡故曰寧捨才而取徳抑又聞之
為國家者進取莫若才守成莫若徳進取不以才則無
功守成不以徳則不乆陳平貪汚之人也韓信無耻之
士也樊噲屠者而酈食其酒徒也天下之至賤無行者
也然其才皆有過人者漢祖舉而用之故蹶秦仆項而
卒兼天下也魏國置相而用田文吳起不恱與之論功
<pb:KR4d0040_WYG_064-17a>
田文曰我戰鬬治民皆不如子若主㓜國危大臣未附
百姓不信當是時屬之子乎屬之我乎吳起乃謝曰屬
之子矣此言田文無佗技能唯忠厚可信也夫有徳者
必不反其君故可以託六尺之孤寄百里之命為社稷
臣有才者不必忠信故以羈筞御之而為徳者役也然
則徳者掌也才者指也掌亡則指不可用矣是故民者
田也國者苖也才耒耜也徳膏澤也進取不以才猶無
耒耜而耕也雖勤灌溉不能生矣守成不以徳猶既種
<pb:KR4d0040_WYG_064-17b>
而無膏澤也苖槁無日矣故人主利其耒耜以墾治其
民而封殖其國又引膏澤以溉之使其本根深固而枝
葉葰茂故子孫謹守其畔獲而食之而已復何為㢤
　
　
　
　
　傳家集巻六十四

<pb:KR4d0040_WYG_065-1a>
欽定四庫全書
　傳家集巻六十五　　　　宋　司馬光　撰
　　論二
　　　知人論(嘉祐二年作/)
考制度習威儀辯牢餼之等詳籩豆之數此宗人之職
也察清濁别正邪恊律吕之音肄綴兆之容此太師之
職也練士卒簡器械戰必勝攻必取此將帥之職也明
法令審獄訟禁彊禦誅姦回此士師之職也豐衣食衍
<pb:KR4d0040_WYG_065-1b>
貨財通有無紆滯積此司㑹之職也便舟輿利器械守
法度禁滛巧此工師之職也考龜筮占祲祥相吉凶視
休咎此太卜之職也謹盖藏吝出納治文書精㑹計此
府史之職也若夫選賢而進之量能而任之成功者賞
敗官者誅此則人君之職也夫天下至廣也兆民至衆
也萬機至繁也而天子兼而有之必將以一人之耳目
智力為之則所及者寡所廢者多矣是以明主擇輔佐
以論官師論官師以正羣吏正羣吏以和萬民則治約
<pb:KR4d0040_WYG_065-2a>
而事無曠矣益稷曰元首眀㢤股肱良㢤庶事康㢤此
言君眀則臣良矣良則事康也立政曰宅乃事宅乃牧
宅乃凖茲惟后矣又曰文王惟克厥宅心乃克立茲常
事司牧人以克俊有徳文王罔攸兼于庶言庶獄庶慎
惟有司之牧夫是訓用違庶獄庶慎文王罔敢知于茲
此為人君急於知人緩於知事也魏文侯與田子方飲
文侯曰鐘聲不比乎左髙田子方笑文侯曰何笑子方
曰臣聞之君明樂官不明樂音今君審於音臣恐其聾
<pb:KR4d0040_WYG_065-2b>
於官也是以笑荀子曰治國有道人主有職若夫貫日
而治詳一日而曲列之是所以使夫百吏官人為也不
足以是傷遊玩安燕之樂若夫論一相以兼率之使臣
下百吏莫不宿道鄉方而務是夫人主之職也人主者
守至約而詳事至佚而功垂衣裳不下簟席之上而海
内之民莫不願得以為帝王夫是之謂至約樂莫大焉
人主者以官人為能者也匹夫者以自能為能者也人
主得使人為之匹夫則無所移之百畝一守事業窮無
<pb:KR4d0040_WYG_065-3a>
所移之也今以一人兼聴天下日有餘而治不足者使
人為之也大有天下小有一國必自為之然後可則勞
苦耗悴莫甚焉如是則雖臧獲不肯與天子易勢業以
是統天下一四海何故必自為之自為之者役夫之道
也墨子之說也論徳使能而官施之者聖王之道也儒
之所謹守也傳曰農分田而耕賈分貨而販百工分事
而勸士大夫分職而聽建國諸侯之君分土而守三公
揔方而議則天子恭已而已矣由是言之人君之事守
<pb:KR4d0040_WYG_065-3b>
莫大於知人也昔者舜𨗳百川不如禹殖百糓不如稷
布五教不如契聽五刑不如臯陶典百工不如垂典山
澤不如益典禮不如伯夷典樂不如䕫然而明此八者
之本能知其人而任使之者舜也譬如車之有轂宫之
有棟人之有心此羣聖所以為之役而歸之功也嗚呼
帝王之事美矣大矣固不可得而言也齊桓公兄弟爭
國暴於犲狼閨門不治甚於狗彘然獨能知管仲之賢
舉國而委之一則仲父二則仲父是以兵車之㑹三乗
<pb:KR4d0040_WYG_065-4a>
車之㑹六指麾左右而諸侯莫敢不從後世言桓公者
徒知其賢而不復知其惡也孔子言衛靈公之無道季
康子曰夫如是奚而不喪子曰仲叔圉治賔客祝佗治
宗廟王孫賈治軍旅夫如是奚其喪齊文宣帝荒滛狂
悖甚於桀紂然而知楊愔之賢悉以國事委之時人以
為主昏於上政清於下凡此皆滛昏暴亂之君也徒以
能知賢人而用之大者以霸其次以安小者以存况乎
以聖君而用賢臣是猶王良之御六驥逢䝉之闗繁弱
<pb:KR4d0040_WYG_065-4b>
孟賁之揮干將何適而不逹何射而不中何擊而不斷
哉或曰人主之職在知人則既知之矣抑以堯之聖而
失之四凶孔子之聖而失之宰我子羽夫人豈易知也
哉曰是則然矣夫射者必志於的弓矢既調専精審固
而發之雖或不中亦鮮矣與夫冥冥而射者不猶愈乎
昔臯陶陳九徳曰寛而栗柔而立愿而恭亂而肅擾而
毅直而温簡而㢘剛而塞彊而義彰厥有常吉哉日宣
三徳夙夜浚明有家日嚴祗敬六徳亮采有邦翕受敷
<pb:KR4d0040_WYG_065-5a>
施九徳咸事俊乂在官百僚師師百工惟時孔子曰視
其所以觀其所由察其所安人焉廋哉人焉廋哉李克
曰居視其所親富視其所與逹視其所舉窮視其所不
為貧視其所不取是亦知人之術也顧人主不深察而
已矣
　　　三勤論¶
揚子曰民有三勤政善而吏惡一勤也吏善而政惡¶二
勤也政吏駢惡三勤也愚謂勤民者一未嘗有三¶也何
<pb:KR4d0040_WYG_065-5b>
則吏者民之司命吏良則民斯逸矣未有吏善¶而政惡
者也亦未有政善而吏惡者也度吏之才而¶任之者君
之政也形民之力而用之者吏之政也吏¶苟得人安有
榖人不足於晝絲人不足於夜者乎故¶為人君者謹於
擇吏而已矣佗奚足事哉¶
　　　十哲論(慶歴二年作/)
十哲於經無見而學者多稱之國家祀孔子十哲則祀
於堂上其餘門人祀於東西廡下爼豆之數皆異焉愚
<pb:KR4d0040_WYG_065-6a>
竊以為過矣是十人者孔子雖以四科第之非謂門人
之中唯十人為賢也至於柴也愚參也魯師也辟由也
喭豈謂唯此四人為不肖邪以此觀之尊十哲非孔子
意眀矣必若以一善取之則門人之賢者非止十人也
以盡善取之則徳行之外未有無過者也孔子謂宰我
曰朽木不可彫於予與何誅謂子貢曰賜不受命而貨
殖焉億則屢中謂冉有曰求也非吾徒也小子鳴鼓而
攻之可也謂子路曰由知徳者鮮矣謂子夏曰商也不
<pb:KR4d0040_WYG_065-6b>
及然則豈為盡善邪又十哲之外孔子之所稱譽多矣
曾㸃與子路冉有俱侍坐各言其志而孔子獨曰吾與
㸃也曽參以至孝顯孔子為之語孝經又謂子賤君子
㢤若人然則十人之餘豈可盡誣邪且政事言語文學
之髙者不足以當徳行之卑者是十人者其中固有差
等矣豈可為之一槩耶
　　　四豪論(慶厯二年作/)
戰國之時天下禮義消亡下陵上替諸侯僣天子大夫
<pb:KR4d0040_WYG_065-7a>
僣諸侯陪臣之間有能約身抑志尊賢養士不愛煩費
以樹聲名者齊有孟嘗魏有信陵趙有平原楚有春申
雖不能以禮義佐其君以政教和其民合於至公槩於
大道然自奮於濁世天下談士異口同舌咸謂之賢銓
於四人臧否優劣亦可聞歟論者曰夫人臣者上以事
君中以利國下以養民釋此三者非人臣也臣而不臣
聖王當世必為誅首孟嘗君養士頼匿亡命廢公法樹
私恩媮采名譽以竊國相之任迹其行事皆為身耳非
<pb:KR4d0040_WYG_065-7b>
能為國與民謀也至其晚節遂挾仇敵以覆宗國保薛
中立自比諸侯臣而不臣孰甚於此春申君進書春宫
觧楚國社稷之憂縱楚太子而自以身當不測之誅智
勇忠信有足稱者至其柱石楚國權寵無貳割江東之
封窮僣奢之樂十餘年間楚國益弱又納邪人之言造
姦偽之謀亂其國嗣洿敗王家方諸田文罪又甚焉終
為李園所襲身首屠裂則其智勇忠信果安在也平原
君行事大倣孟嘗至於貪上黨之田致邯鄲之禍遂至
<pb:KR4d0040_WYG_065-8a>
國家大敗社稷㡬亡于以知其智謀尤出數子之下也
然趙奢戮平原君之客奢諭釋以公義而平原君薦奢
於朝卒著功名且平原君臣人之莭終始無&KR0220;此其賢
於孟嘗春申逺矣信陵君以母弟之親卿相之尊抱闗
鼓刀之人親執馭而事之詘而不耻勞而不倦非有髙
世之材孰能如此且向使侯生朱亥皆實庸人公子雖
事之如是不足稱也然公子所以降身詘志者審知二
子之賢耳以區區之魏惴懼之衆當秦乗勝十倍之兵
<pb:KR4d0040_WYG_065-8b>
一戰却之邯鄲全六國安信陵君之功也秦乗公子之
去魏急攻大梁公子一悟毛薛之言飜然易慮歸救宗
國復破秦軍閉諸函谷可謂能矣魏王信讒猜阻公子
公子遂滅迹酣飲全身逺害以其夀終可謂智矣智能
如此而又守之以仁行之以恭必若采善於亂世論賢
於俠㳺則彼三人者蔑以加其上矣故校其臧否當以
信陵為首平原次之孟嘗又次之春申為其下矣或曰
無忌盜國兵符矯殺晉鄙以赴平原君之私交雖有功
<pb:KR4d0040_WYG_065-9a>
於魏非忠臣也何以賢於三子對曰趙魏脣齒之國以
虎狼之秦攻危亡之趙趙亡則魏斃理勢然矣魏王不
逹事宜徒畏强秦之空言坐擁盛兵以觀成敗計之大
失無過於此故無忌矯奪其軍以救趙非獨赴趙之難
亦為魏謀也奚其不忠哉漢髙祖過大梁輒祠信陵君
為置守冢者彼三子則皆無旌異髙祖英主也盖有以
知之矣
　　　管仲論<md:KR4d0040_SBCK_071-9b>¶
<pb:KR4d0040_WYG_065-9b>
孔子稱管仲之器小哉先儒以為管仲得君如此不¶勉
之以王而僅止於霸此其所以為小也愚以為周¶天子
存而管仲勉齊桓公以王是教之篡也此管仲¶所耻而
不為孔子顧欲其為之邪夫大人者顧時不¶用則已用
則必以禮樂正天下使綱紀文章粲然有¶萬世之安豈
直一時之功名而巳邪管仲相桓公霸諸¶侯禹迹所及
冠帯所加未能使之皆率職也而偃然¶自以天下為莫
已若也朱紘而鏤簋反坫而三歸此¶其器豈不小哉揚
<pb:KR4d0040_WYG_065-10a>
子曰大器其猶規矩凖繩乎先自¶治而後治人斯言得
之矣¶
　　　荀息論¶
晉獻公使荀息傳奚齊荀息曰臣竭其股肱之力不<md:KR4d0040_SBCK_071-10a>¶濟
則以死繼之及里克殺奚齊荀息死之君子曰詩¶所謂
白圭之玷尚可磨也斯言之玷不可為也荀息¶有焉杜
元凱以為荀息有此詩人重言之義以愚觀¶之元凱失
左氏之意多矣彼生與君言死而背之者¶是小人穿窬
<pb:KR4d0040_WYG_065-10b>
之行君子所不譏也夫立嫡以長正也¶獻公溺於嬖寵
廢長立少荀息為國正卿君所倚信¶不能明白禮義以
格君心之非而遽以死許之是則¶荀息之言玷於獻公
未沒之前而不可救於已沒之¶後也然則左氏之志所
以貶荀息而非所以為襃也¶
　　　㢘頗論(慶歷五年作/)
世稱藺相如以區區之趙抗虎狼之秦秦雖彊暴不能
陵趙者相如之功也謂其賢於㢘頗愚竊疑之何則秦
<pb:KR4d0040_WYG_065-11a>
之所以不能陵趙者以其國治兵彊也固非口舌之間
所能抗也然則國何以治兵何以彊豈非㢘頗在其位
邪趙得和氏璧秦王聞而欲之請易之以土田相如奉
璧銜命而徃秦王欲彊取之相如抗節不撓視死如歸
卒欺秦王而歸璧於趙以是為相如之功噫又何足稱
哉夫和氏之璧懷握之玩得之不足以為重失之不足
以為輕而相如以死爭之以詐取之有如秦王赫然増
怒肆其彊暴逞其毒螫菹醢相如移兵攻趙是為趙王
<pb:KR4d0040_WYG_065-11b>
愛數寸之玉喪國士之賢貪無用之器貽宗廟之憂人
臣愛君果如是哉澠水之㑹秦王請趙王鼓瑟而詔史
書之相如進缶於秦王秦王不可則挺劒劫之必得當
而後止是何異賈竪小人矜豪恃氣不能相下者惡足
言功哉昔桀為無道湯幽囚於夏臺戎狄侵豳太王避
之於岐文王三分天下有其二就拘於羑里夫以幽拘
之辱棄國而逃與一鼓瑟之間孰難哉然而三王忍耻
行之卒蹶夏商撫綏四海相如儻能相趙王示㣲弱以
<pb:KR4d0040_WYG_065-12a>
驕秦忍小耻以怒趙崇徳修政以湏秦之可亡從而仆
之濟黔首於塗炭救赤子於虎狼其功烈豈不煒&KR0177;光
逺哉而於罇爼之間壇坫之上爭言暴氣取當而止英
偉之士不亦可羞哉趙王不能逺觀嘉其一命之不辱
賞其要劫之小䇿一旦位諸功實之上㢘頗日夜憤憤
欲礪刃刺之而相如能不與之校此則賢矣然亦不可
用一善掩大功世稱藺優於㢘非通論也
　　　賈生論(慶歷三年作/)
<pb:KR4d0040_WYG_065-12b>
世皆以賈生聰明辯愽曉練治體若遭明主當治世誠
得盡用其道三代可復帝皇可㡬不幸黜於絳灌踈廢
早終可為痛惜愚以為賈生學不純正雖有儁才任之
為治必不效矣何以知之觀其書而知之賈生數上䟽
陳得失云可為痛哭者一流涕者二太息者六然所謂
痛哭者謂侯太彊也以為指大於股脛大於要乆而不
制必為國害夫為天下者患政刑之不立不患諸侯之
太彊賈生言不見用然終文帝世諸侯帖服孝景初立
<pb:KR4d0040_WYG_065-13a>
晁錯不勝其憤而削之反者紛然響應起不踰時敗亡
不救惡能為漢之大害哉所謂流涕者匈奴不賔也匈
奴荒外之國與禽獸無殊天下治而不服不足損聖王
之徳天下弊而得之不足為聖王之功而賈生孜孜愛
其蕞爾之金絮忘其征討之大費忿其區區之禮節忽
其勤民之鉅害惡在其為知治體也夫治天下之具孰
先於禮義安天下之本孰先於嗣君禮義不張雖復四
夷賔服彊場不聳當如内憂何儲嗣失教雖復諸侯㣲
<pb:KR4d0040_WYG_065-13b>
弱四方無虞其誰能守之然賈生以此二者列之於後
以為餘事捨國家之紀綱遺天下之大本顧切切然以
列國外夷為慮皆涕泣之可謂悖本末之統謬緩急之
序謂之知治體何哉又曰仁義者人主之芒刃也法制
者人主之斤斧也不能以道輔人主鎮撫諸侯緩之以
徳齊之以禮而欲踈骨肉斷慈恵視仁義為虚器操刑
法為利柄翦周孔之夷塗樹申商之險術由此觀之所
學豈得為純正耶世人不察其所由之術苟見其材之
<pb:KR4d0040_WYG_065-14a>
茂學之博其言暐曄可觀而不得施於世因從而歎之
不知夫駮濫刻深非吾黨也夫唯材髙而道不正者君
子惡之
　　　龔君賔
王莽慕龔君賔之名訹以尊爵厚祿劫以滛威重勢而
必&KR0384;之君賔不勝逼迫絶食而死班固以薫膏之語譏
焉未聞有為辨之者也可不大哀昔者紂為不道毒痡
四海武王不忍天下困窮而征之斯則有道天子誅一
<pb:KR4d0040_WYG_065-14b>
亂政之匹夫爾於何不可而伯夷叔齊深非之義不食
周粟而餓死狷隘如此仲尼猶稱之曰仁以為不殞其
節而已况於王莽慿漢累世之恩因其繼嗣衰絶飾詐
偽而盗之又欲誣洿清士以其臭腐之爵祿甘言諛禮
期於必致不可以智免不可以義攘則志行之士舎死
何以全其道哉或者謂其不能黜芳棄明保其天年然
則虎豹之鞹何以異於犬羊之鞹庸人之行孰不如此
又責其不詭辭曲對若薛方然然則將未免於諂豈曰
<pb:KR4d0040_WYG_065-15a>
能賢故君賔遭遇無道及此窮矣失節之徒排毁忠正
以遂已非不察者又從而和之太史公稱伯夷叔齊不
有孔子則西山之餓夫誰識知之信矣哉
　　　邴吉論
邴吉為丞相出逄羣盗格鬬死傷横道過之不問見牛
喘而問之以為詰禁盗賊守令之事隂陽不調此乃宰
相職耳談者美之愚竊以為不然夫宰相所以治隂陽
者豈拱手端署無所施設而隂陽自調盖亦佐人主治
<pb:KR4d0040_WYG_065-15b>
庶政安四海使和氣洋洋薄於宇宙旁暢周逹浸潤渗
漉明則百姓洽幽則鬼神諧然後寒暑時至萬物阜安
雖古昔聖人之治天下至於隂陽和寒暑時而至治極
矣豈庸人所能致哉當邴吉為政之時政治之不得刑
罰之失中不肖之未去忠賢之未進可勝紀哉釋此不
慮而慮於牛喘以求隂陽不亦踈乎且京邑之内盗賊
縱横政之不行孰甚於此詩云商邑翼翼四方之極近
不能正如逺人何若曰守令之職守令不賢當責何人
<pb:KR4d0040_WYG_065-16a>
非執政者之過而又誰歟昔士㑹為政晉國之盗逃奔
于秦子産為政桃李垂於街者英援若盗賊不禁而曰
長安令之職風俗不和而曰三老之職刑罰不當而曰
廷尉之職衣食不足而曰司農之職推而演之天下之
事各有其官則宰相居於其間悉無所與而曰主調隂
陽隂陽固可坐而調耶愚以為邴吉自知居其位而無
益於世飾智譎問以揜其迹抑亦自欺而已矣
　　　致知在格物論¶(元豐六年作/)
<pb:KR4d0040_WYG_065-16b>
人之情莫不好善而惡惡慕是而羞非然善且是者¶盖
寡惡且非者實多何哉皆物誘之也物迫之也桀<md:KR4d0040_SBCK_071-10b>¶紂亦
知禹湯之為聖也而所為與之反者不能勝其¶欲心故
也盗跖亦知顔閔之為賢也而所為與之反¶者不能勝
其利心故也不軌之民非不知穿窬探囊¶之可羞也而
冒行之驅於饑寒故也失節之臣亦非¶不知反君事讎
之可愧也而忍處之逼於刑禍故也况¶於學者豈不知
仁義之美㢘耻之尚哉斗升之秩錙¶銖之利誘於前則
<pb:KR4d0040_WYG_065-17a>
趍之如流水豈能安展禽之黜樂¶顔子之貧乎動色之
怒毫末之害迫於後則畏之如¶烈火豈能守伯夷之餓
徇比干之死乎如此則何暇¶仁義之思㢘耻之顧哉不
惟不思與不顧也抑亦莫¶之知也譬如逐獸者不見泰
山彈雀者不覺露之霑¶衣也所以然者物蔽之也故水
誠清矣泥沙汩之則俛<md:KR4d0040_SBCK_071-11a>¶而不見其影燭誠明矣舉掌翳
之則咫尺不辨人眉¶目况富貴之汩其智貧賤之翳其
心哉惟好學君子¶為不然已之道誠善也是也雖茹之
<pb:KR4d0040_WYG_065-17b>
以藜藿如粱肉¶臨之以鼎鑊如茵席誠惡也非也雖位
之以公相如¶塗泥賂之以萬金如糞壤如此則視天下
之事善惡¶是非如數一二如辨黒白如日之出無所不
照如風¶之入無所不通洞然四逹安有不知者哉所以
然者¶物莫之蔽故也於是依仁以為宅遵義以為路誠
意¶以行之正心以處之修身以帥之則天下國家何為¶
而不治哉大學曰致知在格物格猶扞也禦也能扞¶禦
外物然後能知至道矣鄭氏以格為来或者猶未¶盡古
<pb:KR4d0040_WYG_065-18a>
人之意乎<md:KR4d0040_SBCK_071-11b>¶　　　塟論¶(元豐七年作/)
塟者藏也孝子不忍其親之暴露故斂而藏之賫送¶不
必厚厚者有損無益古人論之詳矣今人塟不厚¶於古
而拘於隂陽禁忌則甚焉古者雖卜宅卜日盖¶先謀人
事之便然後質諸蓍龜庶無後艱耳無常地¶與常日也
今之塟書乃相山川岡畎之形勢考嵗月¶日時之支干
以為子孫貴賤貧富夀夭賢愚皆繫焉¶非此地非此時
<pb:KR4d0040_WYG_065-18b>
不可塟也舉世惑而信之於是喪親¶者徃徃乆而不塟
問之曰嵗月未利也又曰未有吉¶地也又曰遊宦逺方
未得歸也又曰貧未能辦塟具¶也至有終身累世而不
塟遂弃失尸柩不知其處者¶嗚呼可不令人深歎愍哉
人所貴於身後有子孫者<md:KR4d0040_SBCK_071-12a>¶為能藏其形骸也其所為乃
如是曷若無子孫死於¶道路猶有仁者見而殣之邪先
王制禮塟期逺不過¶七月今世著令自王公以下皆三
月而塟又禮未塟¶不變服食粥居倚廬哀親之未有所
<pb:KR4d0040_WYG_065-19a>
歸也既塟然後¶漸有變除今之人背禮違法未塟而除
喪從宦四方¶食稻衣錦飲酒作樂其心安乎人之貴賤
貧富夀夭¶繫於天賢愚繫於人固無闗預於塟就使皆
如塟師¶之言為人子者方當哀窮之際何忍不顧其親
之暴¶露乃欲自營福利邪昔者吾諸祖之塟也家甚貧
不¶能具棺槨自太尉公而下始有棺槨然金銀珠玉之¶
物未嘗以錙銖入於壙中將塟太尉公族人皆曰塟¶者
家之大事柰何不詢隂陽此必不可吾兄伯康無<md:KR4d0040_SBCK_071-12b>¶如之
<pb:KR4d0040_WYG_065-19b>
何乃曰詢於隂陽則可矣安得良塟師而詢之¶族人曰
近村有張生者良師也數縣皆用之兄乃召¶張生許以
錢貳萬張生野夫也世為塟師為野人塟¶所得不過千
錢聞之大喜兄曰汝能用吾言吾畀爾¶塟不用吾言將
求佗師張師曰惟命是聴於是兄自¶以已意處嵗月日
時及壙之淺深廣狹道路所從出¶皆取便於事者使張
生以塟書縁飾之曰大吉以示¶族人族人皆恱無違異
者今吾兄年七十九以列卿¶致仕吾年六十六忝備侍
<pb:KR4d0040_WYG_065-20a>
從宗族之從仕者二十有¶三人視佗人之謹用塟書未
必勝吾家也前年吾妻¶死棺成而斂装辦而行壙成而
塟未嘗以一言詢隂¶陽家迄今無佗故吾常疾隂陽家
立邪說以惑衆<md:KR4d0040_SBCK_071-13a>¶為世患於喪家尤甚頃為諫官嘗奏乞
禁天下塟書¶當時執政莫以為意今著茲論庶俾後之
子孫塟必¶以時欲知塟具之不必厚視吾祖欲知塟書
之不足¶信視吾家
　
<pb:KR4d0040_WYG_065-20b>
　
　
　
　
　
　
　
　傳家集巻六十五

<pb:KR4d0040_WYG_066-1a>
欽定四庫全書
　傳家集巻六十六　　　　宋　司馬光　¶撰<md:KR4d0040_SBCK_072-1a>¶　　議¶
　　　不以卑臨尊議¶(慶厯五年¶作/)¶¶¶¶
大傳以為武王克商祀於牧室追王太王王季文王¶不
以卑臨尊也夫父子之間譬猶天地之體殊君臣¶之位
絶尊卑之分天性自然是以子雖為天子無害¶父之尊
父雖為士子不敢先之人道之大倫古今之¶通義也武
<pb:KR4d0040_WYG_066-1b>
王纂紹前迹登隆基緒追尊先世告成王¶業盖以推功
歸美崇戴前人非謂身臨四海之尊不¶可以諸侯為祖
父也竊謂記禮者深於聖人之㫖失¶之何則太王王季
文王追襃旣盛則太王之前公劉¶不窋之倫尚為以卑
臨尊未得謂之順也然則追稱¶繼號終已無窮豈可行
哉謹案武成曰太王肇基王¶迹王季其勤王家我文考
文王克成厥勲又周頌曰<md:KR4d0040_SBCK_072-2a>¶天作髙山太王荒之大雅曰
維此王季受祿無喪奄¶有四方至言文王受命非一不
<pb:KR4d0040_WYG_066-2a>
可悉著然則周之王¶迹肇於太王茂於王季成於文王
終於武王武王既¶有四海追思王迹之所由興積功開
業之艱難是故¶推三世而王之以明非已功藉祖宗之
餘烈也聖人¶之志昭晰若此而謂之不欲以卑臨尊其
為失也大¶矣且夫以太王之仁愛勤勞王季之孝友光
明文王¶之布徳行化討叛懐柔三分天下之諸侯而有
其二¶謙畏天命不輯大勲以授聖子武王因累世之基
用¶既王之周推已亡之商而取天位臨四海朝諸侯雖
<pb:KR4d0040_WYG_066-2b>
以中庸之君處之猶不敢盖其祖宗之勲謂天祿由¶已
而成徒以私意追王祖宗不使諸侯臨天子之尊<md:KR4d0040_SBCK_072-2b>¶而已
况於武王大聖豈得爾哉泰誓曰予克受非予¶武惟朕
文考無罪受克予非朕文考有罪惟予小子¶無良夫武
王歸美前人之意如此追王之理豈不明¶與¶
　　　祔廟議¶(嘉祐八年六/月一日上)
禮天子七廟三昭三穆與太祖之廟而七太祖之廟萬
世不毁其餘昭穆盡則毁示有終也自漢已來天子或
<pb:KR4d0040_WYG_066-3a>
起於布衣以受命之初太祖尚在三昭三穆之次故或
祀四世或祀六世其太祖以上之主雖屬尊於太祖親
盡則遷故漢元帝之世太上廟主瘞於寝園魏明帝之
世處士廟主遷於園邑晉武帝祔廟遷征西府君惠帝
祔廟又遷豫章府君自¶是以下大抵過六世則遷其神
主盖以太祖未正東嚮之位故止祀三昭三穆若太祖
已正東嚮之位則并三昭三穆為七世矣唐髙祖初立
祀四世太宗増祀六世及太宗祔廟則遷洪農府君神
<pb:KR4d0040_WYG_066-3b>
主於夾室髙宗祔廟又遷宣皇神主於夾室皆祀六世
此前世之成法也惟明皇立九室祀八世事不經見難
可依據今若以太祖太宗為一世則大行皇帝祔廟之
日禧祖親盡當遷於西夾室祀三昭三穆於先王典禮
及近世之制無不符合太廟更不須添展一室
　　　配天議
伏准中書劄子翰林學士王珪及知制誥錢公輔等奏
季秋大饗明堂以仁宗皇帝配神作主事奉聖㫖令臺
<pb:KR4d0040_WYG_066-4a>
諫及經筵臣寮與兩制禮院同共再詳定聞奏者朝廷
以祖宗事重不敢自專愽訪羣臣使各陳其意臣等愚
懵不達古今但據所聞正禮以對至於取捨繫自聖明
竊以孝子之心誰不欲尊其父者<md:KR4d0040_SBCK_072-3a>¶聖人制禮以為之極
不敢踰也故祖已訓髙宗曰祀無豐于昵孔子與孟懿
子論孝亦曰祭之以禮然則事親者不以數祭為孝貴
於得禮而已矣祭法有虞氏禘黄帝而郊嚳祖顓頊而
宗堯夏后氏禘黄帝而郊鯀祖顓頊而宗禹商人禘嚳
<pb:KR4d0040_WYG_066-4b>
而郊冥祖契而宗湯周人禘嚳而郊稷祖文王而宗武
王先儒謂禘郊祖宗皆祭祀以配食也禘謂祭昊天於
圓丘也祭上帝於南郊曰郊祭五帝五神於明堂曰祖
宗故詩曰思文后稷克配彼天又我將祀文王於明堂
此其證也下此皆不見於經矣前漢以髙祖配天後漢
以光武配明堂以是觀之古之帝王自非建邦啓土及
造有區夏者皆無配天之文故雖周之成康漢之文景
明帝章帝其徳業非不美也然而子孫不敢推以配天
<pb:KR4d0040_WYG_066-5a>
者避祖宗也孝經曰嚴父莫大於配天則周公其人也
孔子以周公有聖人之徳成太平之業制禮作樂而文
王適其父也故引之以證聖人之徳莫大於孝答曽子
之問而已非謂凡有天下者皆當尊其父以配天然後
為孝也近世祀明堂者皆以其父配五帝此乃誤識孝
經之意而違先王之禮不可以為法也景祐二年仁宗
詔禮官稽案典籍辨崇配之序定二祧之位乃以太祖
為帝者之祖比周之后稷太宗真宗為帝者之宗比周
<pb:KR4d0040_WYG_066-5b>
之文武然則祀真宗於明堂以配五帝亦未失古禮今
仁宗雖豐功美徳洽於四海而不在二祧之位議者乃
欲捨真宗而以仁宗配食明堂恐於祭法不合又以人
情言之是絀祖而進父也夏父弗忌躋僖公先兄而後
弟孔子猶以為逆祀書於春秋况維祖而進父乎必若
此有之不獨乖違典禮恐亦非仁宗之意也議者又欲
以太祖及三宗迭配郊丘及明堂臣等亦以為不可何
則國家受天永命傳祚萬世若繼體守文之君皆得配
<pb:KR4d0040_WYG_066-6a>
天則子孫將有無窮之數與祖宗無别也凡為國家者
制禮立法必思萬世之規不可專徇目前而已臣等竊
謂宜遵舊禮以真宗配五帝於明堂行之為便
　　　宗室襲封議(時在學士院朝廷以為非是兩制/議者各贖銅三十斤禮部各追一)
　　　　(官/)
臣等竊原聖人制禮之意必使嫡長世世承襲者所以
重正統而絶爭端也古者諸侯生立世子死則襲爵故
令文稱諸王公侯伯子男皆子孫承嫡者傳襲若無嫡
<pb:KR4d0040_WYG_066-6b>
子及有罪疾立嫡孫無嫡孫以次立嫡子同母弟無母
弟立庶孫曽孫以下准此皆為始薨之時應襲爵之人
也其無後者則國除自唐末以來三公以下不復承襲
國朝故事常封本宫最長者一人為國公陛下以為非
古故於去年十一月十一日降敕節文稱宣祖太祖太
宗之子皆擇其後一人為宗令世世封公補環衞之官
以奉祭祀不以服屬盡故殺其恩禮又稱其非&KR0221;免親
更不賜名授官太常禮院手奏檢詳國朝近制諸王之
<pb:KR4d0040_WYG_066-7a>
後皆用本宫最長一人封公繼襲今來新制既言祖宗
之子皆擇其後一人為宗即與自來事體不同本院叅
詳合依禮令傳嫡承襲閏十一月五日奉聖㫖祖宗之
子并濮國公並令傳嫡襲封所有見今諸宫院已封公
者令依舊將來即更不襲封臣等詳觀兩次詔㫖丁寧
皆欲以復古禮而垂正統也今據禮院所定諸王後合
襲封人内除越王曾孫世程魯王孫宗肅韓王孫宗繢
吴王孫宗絳並依禮令當傳襲外其昭成太子陳王蔡
<pb:KR4d0040_WYG_066-7b>
王皆無後國當除宗保仲郃宗達以旁親繼襲乃是朝
廷特恩為之立後紹封其國於禮典亦無乖違所有秦
王之後陳薦等欲立其庶曽孫克繼韓忠彦等欲立其
庶長孫承亮楚王之後陳薦等欲立其庶曽孫世逸韓
忠彦等欲立其庶長孫從式魏王之後衆禮官皆欲立
其嫡孫同母弟宗惠臣等看詳三王見今自有正統而
承亮從式宗惠皆係旁支若此三人襲三王之封則子
子孫孫常居環衛世襲爵祿與國無窮其正統子孫&KR0221;
<pb:KR4d0040_WYG_066-8a>
免以外更不賜名授官數世之後降在皁𨽻如此三人
何幸而封正統何罪而絶不惟與禮令之意乖違亦非
聖詔所謂為宗傳嫡者也所以然者盖緣禮令據初薨
之時定為嗣之人今日於數世之後議當為後者事體
有殊而專執令文所以參差不合而異論紛紜也臣等
案忠彦等以為令文之制與古稍異若無嫡孫而有嫡
曽孫則捨曽孫而立嫡子母弟若無母弟又立庶子以
此知亦許推及旁支常以親近者為先也今令文稱無
<pb:KR4d0040_WYG_066-8b>
嫡孫同母弟則立庶孫以禮典與五服敕言之諸子之
子除嫡長外皆為庶孫既立庶孫則當於諸旁庶孫内
擇其長者一人立之盖王視庶孫恩親等也庶孫比曽
孫行尊而屬近也臣等案令文皆約古禮為之安有與
古不同之理借使不同朝廷方憲章稽古亦當捨令而
從禮豈可棄禮而就令也况令文所謂子孫承嫡者傳
襲言嫡子嫡孫相繼不絶雖經百世皆應傳襲也若不
幸而絶則有立嫡子同母弟以下之事非謂有嫡曽孫
<pb:KR4d0040_WYG_066-9a>
捨之不立而立嫡子之母弟也晉庾純云古者所以重
宗諸侯世爵士大夫世祿防其爭競故明其宗也吴商
云按禮貴嫡重正所以尊祖禰繼世之正統也夫受重
者不得以輕服服之是以孫及曽元其為後者皆服三
年受重故也王敞云君為祖三年既為君而有父祖之
喪者謂父祖並有廢疾不得受國而¶已受位於曽祖者
也范宣云嫡孫亡無後則次子之後乃得傳重以此觀
之明嫡統不絶則旁支無繼襲之道然則令文所謂子
<pb:KR4d0040_WYG_066-9b>
孫承嫡者傳襲自嫡曽孫以下皆包之矣所以更言若
無嫡子及有罪疾立嫡孫者嫌人無嫡子即立嫡子之
母弟或嫡子有罪疾并其嫡孫廢之故也又言曽孫以
下凖此者謂庶孫以上皆無即立嫡曽孫之母弟無母
弟即立庶弟之類是也若令文之意但以行尊屬近者
為嗣則無嫡子便應立嫡子母弟及庶子何為更立庶
孫也必若忠彦等所云則國家故事取本宫最長者一
人封公已是行尊屬近之人便當遵行何必更有改作
<pb:KR4d0040_WYG_066-10a>
也彼令文所指者傳襲之人五服敕所載者䘮服之制
事理各殊豈可引䘮服之庶孫證傳襲之庶孫也且造
令之時王公以下薨則傳襲故必有立曽元者今諸王
之薨已歴數世乃更追議當為後之人則不應捨正統
而更取旁支也今欲使合於古而適於今則莫若自國
初以來於其人薨沒之時定當為嗣者以至於今日則
於禮令不失而亦不離正統矣案秦王以雍熈元年薨
於時嫡子徳恭當立徳恭以景徳三年卒嫡長子承慶
<pb:KR4d0040_WYG_066-10b>
當立承慶以寳元二年卒無嫡子有庶子六人長曰克
晤先卒無子次曰克繼當立楚王以某年薨嫡長子惟
叙當立惟叙以大中祥符五年卒嫡子從煦當立從煦
以慶厯五年卒無嫡子有庶子世逸一人當立魏王以
某年薨無嫡子有庶子三人長曰允升以某年卒嫡子
宗禮當立宗禮以治平二年卒嫡長子仲翹先卒無子
次母弟仲髦亦先卒次母弟仲蒼當立以此考之其當
為後者豈不明白矣所有承選雖是徳文之嫡子其父
<pb:KR4d0040_WYG_066-11a>
元非嫡長自不應承襲盖因今來承亮以庶孫得承襲
故使承選有辭先王制禮皆本諸天地酌之人情譬如
四支百體不可移也移之則綱紀紛亂爭端並興於承
選可以見其驗矣臣等謹依古禮及令文并去年十一
月十一日敕命閏十一月五日聖㫖指揮檢詳屬籍重
行定奪到秦王之後合以克繼襲封楚王之後合以世
逸襲封魏王之後合以仲蒼襲封其餘并如衆禮官議
所定
<pb:KR4d0040_WYG_066-11b>
　　　李僕射諡文恭議(穆/)
僕射禀秀美之氣涵純壹之徳剛柔得中華實兼茂越
自衡泌奮飛天朝回翔禁垣遂賛大政咨命不永奄忽
遷得自時迄今垂七十載令問休暢泱然未息紳弁之
士流為美談謹案諡法忠信接禮曰文不懈于位曰恭
夫事親盡誠與人不欺行有標的言有規括忠信接禮
之謂矣光輔神宗億安四海邁其懿徳倡率士民不懈
于位之謂矣請謚曰文恭
<pb:KR4d0040_WYG_066-12a>
　　　錢中令謚宣靖議(若水/)
令公仁惠足以布政明智足以建功清修足以服人寛
裕足以容衆與物無競執議甚堅泊乎如淵撓不可濁
介乎如石重不可移信尚徳之君子全節之正人也而
又講學不倦好謀而¶成文以美身忠以賛國謹案謚法
善問周達曰宣和徳考衆曰靖令公論譔帝典發揮聖
政使祖宗之烈燭耀無窮是不亦宣乎闗領樞機謀謨
帷幄六師輯睦夷夏又安是不亦靖乎請謚曰宣靖
<pb:KR4d0040_WYG_066-12b>
　　　趙少傅謚僖質議(禎/)
少傅體和居厚履恭涵壹言必有物動不進名矯迹衡
茅濯羽雲漢入賛樞極出殿藩維謹案謚法小心恭慎
曰僖言行相應曰質少傅内則造辟盡忠¶外則騰章建
畫親昵有問應以他言可不謂僖乎歴事三朝始終一
節不賁飾以譁衆不激訐以髙人可不謂質乎請謚曰
僖質
　　　馮太尉謚勤威議(守信/)
<pb:KR4d0040_WYG_066-13a>
昔者晉人不恭敢距大邦負固阻兵趦趄不庭太宗征
之霆駭風趨狐狼之墟化為樂都混壹之勲太尉與焉
獫狁孔熾整居幽冀縱騎鳴弦至于澶淵真宗一麾電
巻雲披剪其酋豪馬潰麋逃底寧之功太尉在焉天下
既平蜚游不驚符瑞充盈登休薦成和鸞四廵萬乘星
陳東暨云亭西渉河汾警蹕之清太尉扈焉白馬之河
漏為横波濟澤之阿閭殚可歌隕林仆竹薪石相屬淵
吐其陸莓莓衍沃隄防之¶勞太尉重焉謹案謚法能修
<pb:KR4d0040_WYG_066-13b>
其官曰勤猛以彊¶果曰威迹其夙夜在¶公臨敵剛决榮
祿昭¶融令問始終攷於二法可謂恊矣請謚曰勤威
　　辯
　　　性辯(治平三年正/月二十日作)
孟子以為人性善其不善者外物誘之也荀子以為¶人
性惡其善者聖人教之也是皆得其一偏而遺其¶大體
也夫性者人之所受於天以生者也善與惡必¶兼有之
是故雖聖人不能無惡雖愚人不能無善其<md:KR4d0040_SBCK_072-3b>¶所受多少
<pb:KR4d0040_WYG_066-14a>
之間則殊矣善至多而惡至少則為聖人¶惡至多而善
至少則為愚人善惡相半則為中人聖¶人之惡不能勝
其善愚人之善不能勝其惡不勝則¶從而亡矣故曰惟
上智與下愚不移雖然不學則善¶日消而惡日滋學焉
則惡日消而善日滋故曰惟聖¶罔念作狂惟狂克念作
聖必曰聖人無惡則安用學¶矣必曰愚人無善則安用
教矣譬之於田稻粱藜莠¶相與滋生善治田者耘其藜
莠而養其稻粱不善治¶田者反之善治性者長其善而
<pb:KR4d0040_WYG_066-14b>
去其惡不善治性者¶反之孟子以為仁義禮智皆出乎
性者也是豈可謂¶之不然乎然不知暴慢貪惑亦出乎
性也是知稻粱¶之生於田而不知藜莠之亦生於田也
荀子以為爭<md:KR4d0040_SBCK_072-4a>¶奪殘賊之心人之所生而有也不以師法
禮義正之¶則悖亂而不治是豈可謂之不然乎然殊不
知慈愛¶羞愧之心亦生而有也是知藜莠之生於田而
不知¶稻粱之亦生於田也故揚子以為人之性善惡混
混¶者善惡雜處於身中之謂也顧人擇而修之何如耳
<pb:KR4d0040_WYG_066-15a>
修其善則為善人修其惡則為惡人斯理也豈不曉¶然
明白哉如孟子之言所謂長善者也荀子之¶言所謂去
惡者也揚子則兼之矣韓文公解揚子之¶言以為始也
混而今也善惡亦非知揚子者也¶
　　　情辯
應幾有子生十年而喪之應幾悲哀甚既而自諭曰是
何益哉昔者吾嘗聞於有道者矣曰死而悲哀者情也
死生有時短長有命知其物理之常不足悲者道也故
<pb:KR4d0040_WYG_066-15b>
其始也悲不自制情勝道也及其久也悲日益衰而理
可以奪道勝情也予常以為知言光辨之曰是非有道
者之言也夫情與道一體也何甞相離哉始死而悲者
道當然也久而寖衰者亦道當然也故始死而不悲是
豺狼也悲而傷生是忘親也豺狼不可忘親亦不可是
以聖人制服日逺日輕有時而除之若此者非他皆順
人情而為之也夫情者水也道者防也情者馬也道者
御也水不防則汎溢蕩潏無所不敗也馬不御則騰突
<pb:KR4d0040_WYG_066-16a>
奔放無所不之也防之御之然後洋洋焉注夫海駸駸
焉就夫道由是觀之情與道何嘗交勝哉
　　銘
　　　鐵界方銘(景祐四年作/)
質重精剛端平直方進退無私法度攸資燥濕不渝寒
暑不殊立身踐道是則是傚
　　　劒銘(并序/)
或曰古者君子居常佩劒以備不虞今也無之倉卒何
<pb:KR4d0040_WYG_066-16b>
恃焉應之曰君子恃道不恃劒道不在焉雖劒不去體
不能救其死故苟得其道則劒存可也亡可也作劒銘
云
昆吾之精太阿之靈深虞過防却除不祥倐忽縱横萬
夫莫當用得其道利器可保道之不明器無足憑怙力
弃常匹夫以亡敗徳阻兵國家以傾逆不敵順暴不犯
仁上以守國下以全身長鋏蕭蕭七星炤腰不離於道
神鋒可銷
<pb:KR4d0040_WYG_066-17a>
　　　槃水銘(嘉祐七年二/月一日作)
槃水之盈止之則平平而後清清而後明勿使小欹小
欹必傾傾不可収用毁其成嗚呼奉之可不兢兢
　　　四言銘(熈寜三年五月/二十一日作)
聰明壯勇之謂才忠信孝友之謂行正直中和之謂徳
深逺髙大之謂道
　　箴
　　　勇箴(景祐四年作/)
<pb:KR4d0040_WYG_066-17b>
何為而正致誠則正何為而勇蹈正則勇孟賁之材心
動則回臨義不疑嗚呼勇哉
　　　逸箴
百仞之木生本秋毫徳隳於惰名立於勞宴安之娱窮
乎一晝徳著名成億年不朽可貪非道可愛非時沒世
無稱君子耻之昔在周公作為無逸大聖猶然况非其
匹
　　　友箴
<pb:KR4d0040_WYG_066-18a>
余何遊乎余將遊聖之門仁之里非聖不師非仁不友
可乎未可不若逰衆人之場聞善而遷觀過而改
　　頌
　　　顔樂亭頌(并序周翰孔子四十七世孫名/宗翰邦直李清臣子瞻蘇軾也)
孔子舊宅東北可百歩有井魯人以為昔顔氏之居也
周翰思其人買其地搆亭其上命曰顔樂邦直為之銘
其言顔子之志盡矣無以加矣子瞻論韓子以在隠約
而平寛為哲人之細事以為君子之於人必於其小焉
<pb:KR4d0040_WYG_066-18b>
觀之光謂韓子以三書扺宰相求官與于襄陽書謂先
達後進之士互為前後以相推授如市賈然以求朝夕
芻米僕賃之資又好恱人以銘誌而受其金觀其文知
其志其汲汲於富貴戚戚於貧賤如此彼又烏知顔子
之所為哉夫嵗寒然後知松栢之後彫士貧賤然後見
其志此固哲人之所難故孔子稱之而韓子以為細事
韓子能之乎光實何人敢評先賢之得失聊因子瞻之
言申而盡之頌曰貧而無怨難顔子在陋巷飲一瓢食
<pb:KR4d0040_WYG_066-19a>
一簞能固其守不戚而安此徳之所以完
　　賛
　　　河間獻王賛(慶厯五年作/)
周室衰道徳壊五帝三王之文飄淪散失棄置不省重
以暴秦害聖典疾格言燔詩書屠術士稱禮樂者謂之
狂惑述仁義者謂之妖妄必薙滅先聖之道響絶迹盡
然後慊其志雖有好古君子心誦腹藏壁扃巖鐍濟秦
之險以通於漢者萬無一二漢初挾書之律尚存久雖
<pb:KR4d0040_WYG_066-19b>
除之亦未尊録謂之餘事而已則我先王之道燄燄其
不熄者無幾矣河間獻王生為帝子㓜為人君是時列
國諸侯苟不以宫室相髙狗馬相尚則裒姦聚猾僣逆
妄圖唯獻王厲節治身愛古愽雅專以聖人法度遺落
為憂聚殘補缺校實取正得周官左氏春秋毛氏詩而
立之周禮者周公之大典毛氏言詩最宻左氏與春秋
為表裏三者不出六藝不明噫㣲獻王則六藝其遂曀
乎故其功烈至今頼之且夫觀其人之所好足以知其
<pb:KR4d0040_WYG_066-20a>
心王侯貴人不好奢靡而喜書者固鮮矣不喜浮辯之
書而樂正道知之明而信之篤守之純而行之勤者百
無一二焉武帝雖好儒好其名而不知其實慕其華而
廢其質是以好儒愈於文景而徳業後之景帝之子十
有四人栗太子廢而獻王最長嚮若遵大義屬重器用
其徳施其志必無神僊祠祀之煩宫室觀逰之費窮兵
黷武之勞賦役轉輸之敝宜其仁豐義洽風移俗變煥
然帝王之治復還其必賢於文景逺矣嗟乎天實不欲
<pb:KR4d0040_WYG_066-20b>
禮樂復興邪抑四海自不幸而已矣
　
　
　
　
　
　
　傳家集巻六十六

<pb:KR4d0040_WYG_067-1a>
欽定四庫全書
　傳家集巻六十七　　　　宋　司馬光　撰
　　評
　　　子噲
堯舜之聖非以其能輕天下也廼以其能重天下也夫
唯重天下故必得聖人然後授之禹之傳於子非私之
也苟天下無聖人以授之則非子莫之傳矣夫父之傳
子非至禹而後有之也盖自生民以來有國家者無不
<pb:KR4d0040_WYG_067-1b>
然矣燕噲徒知慕堯舜之名不知察堯舜之實訹於姦
言以䧟於死亡為天下笑豈不悲哉孟子曰以天下與
人易為天下得人難豈非以燕噲而知之邪
　　　應侯罷武安君兵(慶厯五年作/)
甚矣邪臣之害國也以得為喪以成為敗保身固寵不
顧國謀損公而益私仆人而立已國家喪敗不與其憂
世之患此亦已久矣
　　　甘羅(慶厯五年作/)
<pb:KR4d0040_WYG_067-2a>
甘羅以稚子名顯於世非有他竒略正以勢力恐張唐
耳雖云慧敏然君子治世無所取焉
　　　范睢(慶厯五年作/)
穰侯相秦秦益彊宰制諸侯如嚴主之役僕夫左右前
後無不如志此穣侯之功也范睢非能為秦忠謀亦非
有患於穣侯也欲行其説而穰侯適妨其路故控其喉
拊其背而奪之位秦王視聽之不明遂至於遷逐母弟
况穰侯何有哉穰侯雖擅權未至如睢之所言孔子惡
<pb:KR4d0040_WYG_067-2b>
夫佞者豈以此夫
　　　秦阬趙軍(慶厯五年作/)
夫兵之設非以害人所以養人也殘暴如此其誰與之
秦七世役諸侯卒兼天下然其失䇿之大者有三焉欺
楚懐王而虜之不信莫大焉阬趙降卒四十萬不仁莫
大焉欺與國誅已降使諸侯疑而百姓怨不智莫大焉
秦所以失天下之故多矣在此三者於不信之不信不
仁之不仁不智之不智是以始皇墳草未生而四海横
<pb:KR4d0040_WYG_067-3a>
潰宗廟為墟究其禍本兆於此矣
　　　項羽誅韓生(慶厯五年作/)
世皆以項羽不能用韓生之言棄關中之險故失天下
竊謂不然夫秦據函谷東嚮以制天下然孝恵昭襄以
之興而二世子嬰以之亡顧所以用之之道何如耳地
形不足議也項羽放殺其君不義之名明於日月宰制
天下王諸侯廢公義而任私意逐其君以置其臣其受
封者爭奪不服踈斥忠良猜忌有功使臣下皆無親附
<pb:KR4d0040_WYG_067-3b>
之意推此道以行之雖重金襲湯不能以一日守也况
三秦之險哉
　　　貫髙(慶厯五年作/)
髙祖以驕失臣貫髙以很亡君君臣之際不亦兩傷邪
髙不能輔君以義不忍小恥輕慮淺謀以陷弑君之惡
卒亡其國禍自髙始雖殺身破家以明張敖而令趙國
社稷蕪沒宗廟邱墟所存者小所亡者大所得者少所
失者多槩以大義亦烏足言哉
<pb:KR4d0040_WYG_067-4a>
　　　漢髙祖斬丁公(慶厯五年作/)
漢髙祖可謂能逺謀矣臣無貳心古之命也縱君之敵
以樹私恩姦莫大焉姦而為恵勿報可也若將報之其
望必大為臣不忠而享大報雖無背施何以使人天下
既定姦不干正盡節者賞貳心者誅君無失刑臣無貳
心然後人無覬覦上下安矣宜乎子孫相承廟祀四百
盖亦謀之逺矣周書曰逺乃猷此之謂也
　　　烹酈生
<pb:KR4d0040_WYG_067-4b>
班固稱蒯通一説而䘮三儁為其亡田横殺酈生驕韓
信也以愚觀之漢王既遣酈生下齊而不止韓信之進
兵是則漢王殺之非蒯通殺之也惜夫一失其信羣臣
孰敢為之使諸侯孰敢為之與雖得齊而有之所亡豈
不多哉
　　　戾太子敗(慶厯五年作/)
鉤弋夫人之子十四月而生孝武以為神靈命其門曰
堯母當是時太子猶在東宫則孝武屬意固已異矣是
<pb:KR4d0040_WYG_067-5a>
以姦臣逆窺上意以傾覆冡嗣卒成巫蠱之禍天下咸
被其殃然則人君用意小違文義禍亂及此可不慎哉
　　　立鉤弋子為太子(慶厯五年作/)
孝武以孝昭之生神異於人而復有早成之資違長㓜
之次而立之鑒於諸吕先誅其母以絶禍源其於重天
下謀子孫深逺矣然而舉襁褓之子置之萬民之上非
有孝昭之明霍光之忠鮮不危哉
　　　誅趙廣漢(慶厯五年作/)
<pb:KR4d0040_WYG_067-5b>
廣漢之為京兆漢興以來無能及者周禮議賢議能然
則雖有罪固當宥之况廣漢之罪不及死邪斯足以為
孝宣魏相之累矣
　　　張湯有後(慶厯五年作/)
或稱張湯矯偽刻薄而後嗣顯榮七葉不絶意者積善
餘慶積惡餘殃近虚語耶應之曰不然所謂積者繼世
相因之謂也故傳稱八元八凱世濟其美又稱三族世
濟其㓙此非積善積惡之謂耶欒書有恵於晉晉人思
<pb:KR4d0040_WYG_067-6a>
之黶雖剛愎猶得保其宗廟至盈無徳鄉族遂亡然則
黶之所以存書之餘慶也盈之所以亡黶之餘殃也祖
父有徳子孫為不善未免禍敗慶何有焉祖父不善而
子孫有徳福祿將集殃何有焉祖父為不善而子孫又
無徳以盖前人之愆則餘殃被之是以堯舜雖至徳朱
均不能免其災瞽鯀雖大惡舜禹無所虧其聖若張湯
者雖險詖人也有子安世保輔漢室寔有大功子孫嗣
之率皆忠恪信厚恭儉周宻邦有道不廢邦無道免於
<pb:KR4d0040_WYG_067-6b>
刑戮以是光顯於後彌歴永世固其宜矣又何異焉
　　　賈捐之(慶厯五年作/)
君子以正消邪捐之以邪攻邪宜乎其不濟矣
　　　京房對漢元帝(慶厯五年作/)
甚矣闇君之不可與言也天實剥䘮漢室而昏塞孝元
之心使如木石不可得入至於此乎哀哉京房之言如
此其深切著明也而曽不能諭何哉詩云匪面命之言
提其耳匪手攜之言示之事又云誨爾諄諄聴我藐藐
<pb:KR4d0040_WYG_067-7a>
噫後之人可不以孝元為監乎
　　　髙順(慶厯五年作/)
或問陳登髙順皆有過人之才俱事吕布而登輸心魏
祖親為反間順盡力於布與之偕死意者順賢登歟應
之曰不然古者列國並立同事王室故先王制禮諸侯
有王大夫有君君臣始終有死無貳漢氏平壹海内萬
國一君天下之君唯帝室耳順於吕布雖備將佐無委
質之分布者反覆亂人非能輔佐漢室而又彊暴無謀
<pb:KR4d0040_WYG_067-7b>
敗亡有證登知幾輕舉以存易亡徐豫克清百姓蘇息
順託身失所迷逺不復以陷大戮易稱比之匪人豈謂
順耶其才雖美未能及登以兹觀之優劣見焉
　　　魏孝武帝初立(慶厯五年作/)
甚矣髙歡之無道也其視君不如奕棋廢而置之在造
次爾立君大事不詳如此取悔宜哉
　　　魏孝武帝西遷(慶厯五年作/)
周書曰天之所壊不可支也元氏失政久矣而孝武欲
<pb:KR4d0040_WYG_067-8a>
興之脫於髙歡得宇文黒獺其所以異者無幾耳嗚呼
為人君者必制治於未亂保安於未危兢兢業業日慎
一日不然怠惰荒滛使禍流子孫既亂且危然後慎之
其可乎
　　　張廵(嘉祐元年作/)
天授之謂才人從而成之之謂義發而著之事業之謂
功精敏辯博拳捷趫勇非才也驅市井數千之衆摧敵
人百萬之師戰則不可勝守則不可㧞斯可謂之才矣
<pb:KR4d0040_WYG_067-8b>
死黨友存孤兒非義也明君臣之大分識天下之大義
守死而不變斯可謂之義矣攻城㧞邑之衆斬首捕虜
之多非功也控扼天下之咽喉蔽全天下之大半使其
國家定於已傾存於既亡斯可謂之功矣嗚呼以廵之
才如是義如是功如是而猶不免於流俗之毁况其曖
曖者邪
　　　馮道為四代相(慶厯五年作/)
忠臣不二君賢女不二夫䇿名委質有死無貳天之制
<pb:KR4d0040_WYG_067-9a>
也彼馮道者存則何心以臨前代之民死則何面以見
前代之君自古人臣不忠未有如此比者然而尊官重
祿老以没齒何哉夫為國家者明禮義奬忠良褒義烈
誅姦回以厲羣臣羣臣猶愛死而忘其君况相印將節以寵
叛臣其不能永享天命宜矣然而庸愚之人往往猶稱
其智盖五代披攘人主歲易羣臣失節比踵於朝因而
譽之欲以自釋余恐後世以道所為為合於理君臣之
道將大壊矣臣而不臣雖云其智安所用哉
<pb:KR4d0040_WYG_067-9b>
　　原
　　　原命
子罕言命子貢稱夫子之文章可得而聞也夫子之言
性與天道不可得而聞也是則天道精㣲非聖人莫能
知今學者未能通人理之萬一而遽從事於天是猶未
嘗操舟而欲渉海不陷溺者其幾矣昔眭孟知有王者
興於㣲賤而不知孝宣乃欲求公孫氏嬗以天下翼奉
知漢有中衰阨會之象而不知王莽乃云洪水為災西
<pb:KR4d0040_WYG_067-10a>
門君惠知劉秀當為天子而不知光武乃謀立國師劉
秀秀亦更名以應之劉靈助知三月當入定州四月爾
朱氏滅而不知滅爾朱者為齊神武入定州者乃其首
也此五子者其於術可謂精矣皆無益於事而身為戮
沒又况下此者哉夫天道窅㝠恍惚若有若亡雖有端
兆示人而不可盡知也非天下之至神其孰能與於此
是以聖人之教治人而不治天知人而不知天春秋記
異而説不書唯恐民冒沒猖狂以趨於亂也
<pb:KR4d0040_WYG_067-10b>
　　說
　　　說𤣥
予少之時聞𤣥之名而不獲見獨觀雄之自序稱𤣥盛
矣及班固為雄傳則曰劉歆嘗觀𤣥謂雄曰空自苦今
學者有祿利然尚不能明易又如𤣥何吾恐後人用覆
醤瓿也雄笑而不應諸儒或譏以為雄非聖人而作經
猶春秋吴楚之君僣號稱王盖誅絶之罪也固存此言
則固之意雖愈於歆亦未謂𤣥之善如雄所云也余亦
<pb:KR4d0040_WYG_067-11a>
私怪雄不賛易而别為𤣥易之道其於天人之藴備矣
而雄豈有以加之廼更為一書且不知其焉所用之故
亦不謂雄宜為𤣥也及長學易苦其幽奥難知以為𤣥
者賢人之書校於易其義必淺其文必易夫登喬山者
必踐於坱埤適滄海者必㳂於江漢故願先從事於𤣥
以漸而進於易庶幾乎其可跂而望也於是求之積年
始得觀之初則溟涬漫漶畧不可入廼研精易慮屏人
事而讀之數十過參以首尾稍得闚其梗槩然後喟然
<pb:KR4d0040_WYG_067-11b>
置書嘆曰嗚呼揚子雲真大儒者邪孔子既沒知聖人
之道者非子雲而誰孟與荀殆不足擬况其餘乎觀𤣥
之書明則極於人幽則盡於神大則包宇宙細則入毛
髮合天地人之道以為一刮其根本示人所出胎育萬
物而兼為之母若地履之而不可窮也若海挹之而不
可竭也盖天下之道雖有善者蔑以易此矣考之於運
元之初而𤣥已生察之於當今而𤣥非不行窮之於天
地之季而𤣥不可亡叩之以萬物之情而不漏測之以
<pb:KR4d0040_WYG_067-12a>
鬼神之状而不違槩以六經之言而不悖籍使聖人復
生視𤣥必釋然而笑以為得已之心矣乃知𤣥者以賛
易也非别為書以與易角逐也何歆固知之之淺而過之
之深也或曰易之法與𤣥異雄不遵易而自為之制安
在其賛易乎且如與易同道則既有易矣何以𤣥為曰
夫畋者所以為禽也網而得之與弋而得之何異書者
所以為道也易網也𤣥弋也何害不既設網而使弋者
為之助乎子之求道亦膠矣且揚子作法言所以準論
<pb:KR4d0040_WYG_067-12b>
語作𤣥所以凖易子不廢法言而欲廢𤣥不亦惑乎夫
法言與論語之道庸有異乎𤣥之於易亦然大厦將傾
一木扶之不若衆木扶之之為固也大道將晦一書辨
之不若衆書辨之之為明也學者能專精於易誠足矣
然易天也𤣥者所以為之階也子將升天而廢其階乎
先儒為𤣥解者誠已善矣然子雲為文既多訓詁指趣
幽邃而𤣥又其難知者也故今疑先儒之解未能盡契
子雲之志世必有能通之者比老終且學焉
<pb:KR4d0040_WYG_067-13a>
　　述
　　　述國語(慶厯五年作/)
先儒多怪左丘明既傳春秋又作國語為之説者多矣
皆未甚通也先君以為丘明將傳春秋乃先采集列國
之史國别分之取其菁英者為春秋傳而先所采集之
藁因為時人所傳命曰國語非丘明之本志也故其辭
語繁重序事過詳不若春秋傳之簡直精明渾厚遒峻
也又多駁雜不粹之文誠由列國之史學有厚薄才有
<pb:KR4d0040_WYG_067-13b>
淺深不能醇一故也不然丘明作此複重之書何為耶
然所載皆國家大節興亡之本栁宗元邪佞之人智識
淺短豈足以窺望古君子藩籬而妄著一書以非之竊
懼後之學者惑於宗元之言而簡弃此書故述其益以
張之
　　　四言銘系述(元豐二年五/月十七日作)
迂叟為四言銘見者忽之曰老生常談耳故有系述孔
子稱才難夫才者所受於天非人所能強也故推十合
<pb:KR4d0040_WYG_067-14a>
一曰士千人曰俊萬人曰傑出於其類㧞於其萃此其
所以難也聞言易悟曰聰睹事易辨曰明敢為不懼曰
勇強力不屈曰健有是四者才則美矣然未足恃也自
古恃才而不懃徳行以殺身䘮家亡國者踵相及也彼
皆天之所與非已之所為又奚足以驕人哉君子則不然
有其才必思美其行以成之盡心於人曰忠不欺於已
曰信善父母曰孝善兄弟曰友夫孝友百行之先而後
於忠信何也苟孝友而不忠信則非孝友矣能是四者
<pb:KR4d0040_WYG_067-14b>
行則美矣未及於徳也正直為正正曲為直適宜為中
交泰為和正直非中和不行中和非正直不立若寒暑
之相濟隂陽之相成也夫察目睫者不能見百歩瞻百
歩者亦不能見目睫均是徳也執其近小而遺其逺大
守其卑淺而忘其髙深是猶不免為小人焉故君子好
學不厭自強不息推之使逺廓之使大聳之使髙研之
使深發于心形于身裕于家施于國格于上下被于四
表雖堯舜周孔莫不本於是矣嗚呼捨是而云道者皆
<pb:KR4d0040_WYG_067-15a>
不足學也
　　贈
　　　書心經後贈紹鑒(元豐五年十二/月十三日作)
余嘗聞學佛者言佛書入中國經律論三藏合五千四
十八巻般若經獨居六百巻學者撮其要為心經一巻
為之注者鄭預最簡而明余讀鄭注乃知佛書之要盡
於空一字而已或問揚子人有齊死生同貧富等貴賤
何如揚子曰作此者其有懼乎此經云照見五藴皆空
<pb:KR4d0040_WYG_067-15b>
度一切苦厄似與揚子同指然則釋老之道皆宜為憂
患之用乎世稱韓文公不喜佛常排之余觀其與孟尚
書書論大顛云能以理自勝不為事物侵亂乃知文公
於書無所不觀盖嘗徧觀佛書取其精粹而排其糟粕
耳不然何以知不為事物侵亂為學佛者所先邪今之
學佛者自言得佛心作佛事然皆不免侵亂於事物則
其人果何如哉西京僧官凡六員曰録曰首座曰副首
座左右街各一有缺則選僧之有行業者補之又缺則
<pb:KR4d0040_WYG_067-16a>
以次上遷逮左録而止崇徳僧紹鑒既為左首座矣會
足有㣲疾乃嘆曰吾弃家為僧固求自安逸今已病而
猶自勤於僧職豈吾本心哉即投牒自請解去時左録
新物故其徒皆止之以為宜待次補鑒不聴既解去明
日右録亦物故補其處者乃位於鑒下之人也其徒皆
為之恨鑒處之恬然噫鑒儻不知事物之空能如是乎
鄭經刻石於天寳末今頗刓缺余賢鑒能不以所重易
所輕且欲勸之俾全其所得乃命吏好冩一通以贈之
<pb:KR4d0040_WYG_067-16b>
　　諭
　　　諭若訥(熈寧五年/)
熈寧六年冬光在洛陽有衢州僧若訥袖書來見曰仁
宗皇帝時得召對成化殿命講所學經且作頌三篇上
甚喜後數日中使賜若訥紫衣辭曰臣所為不逺千里
求見明主者欲獻其所學庶幾廣之於天下今陛下乃
賜臣紫衣非臣志也臣不敢奉詔使者三返終辭不受
上乃飛白安净二字以賜若訥若訥然後舉首加額受
<pb:KR4d0040_WYG_067-17a>
而藏之若訥野僧也生江湖間一旦萬乗之主召入禁
中而訪所學授以二字盖師號之類也天下僧受師號
者何可勝紀有能親屈帝筆如若訥之光榮者乎若訥
是以不敢忘先帝不貲之恩思有以報之向聚吾師所
述之經五千餘巻合為一藏名曰報恩經藏徧請朝廷
輔佐之臣譔文書石瑑而立之今又將刻所賜二字於
石以傳于後子為我序其事而記之光謝之曰光儒者
素不習釋氏書將何以發明上人之學與受賜之由且
<pb:KR4d0040_WYG_067-17b>
文辭鄙陋何敢輙寓名諸公之末自陷不知量之罪乎
若訥固請不已曰若訥去冬已嘗犯寒至洛值子西適
秦不克見而返今兹復來非有他求欲得文而已若訥
豈不知朝廷貴人及四方能文者甚衆欲為斯記者亦
不鮮若訥皆不願得而唯子之求何子拒我之深乎光
甚愧其言因諭之曰上人之志於光勤且厚如此光敢
無辭以為復抑仁宗皇帝既嘉上人不受命服賜以二
字豈師號之謂邪盖以褒勸上人之徳也上人亦嘗深
<pb:KR4d0040_WYG_067-18a>
思其指乎夫安净徳之美者也既曰安矣則於物宜無
求既曰净矣則物不得而間之是故安如磐石雖加减
萬鈞不為之低昻净如清水有一毫入之則累矣上人
既能知先帝之大恩當謹守聖言而力行之以無負先
帝之所期乃所以報也經藏奚為哉况光之文又足求
邪
　　訓
　　　訓儉示康
<pb:KR4d0040_WYG_067-18b>
吾本寒家世以清白相承吾性不喜華靡自為乳兒長
者加以金銀華美之服輙羞赧弃去之二十忝科名聞
喜宴獨不戴花同年曰君賜不可違也乃簮一花平生
衣取蔽寒食取充腹亦不敢服垢弊以矯俗干名但順
吾性而已衆人皆以奢靡為榮吾心獨以儉素為美人
皆嗤吾固陋吾不以為病應之曰孔子稱與其不遜也
寧固又曰以約失之者鮮矣又曰士志於道而恥惡衣
惡食者未足與議也古人以儉為美徳今人乃以儉相
<pb:KR4d0040_WYG_067-19a>
詬病嘻異哉近歲風俗尤為侈靡走卒類士服農夫躡
絲履吾記天聖中先公為羣牧判官客至未嘗不置酒
或三行五行多不過七行酒沾於市果止於梨栗棗柿
之類殽止於脯醢菜羮器用甆漆當時士大夫家皆然
人不相非也會數而禮勤物薄而情厚近日士大夫家
酒非内法果殽非逺方珍異食非多品器皿非滿案不
敢會賔友常數日營聚然後敢發書苟或不然人争非
之以為鄙吝故不隨俗靡者盖鮮矣嗟乎風俗頺弊如
<pb:KR4d0040_WYG_067-19b>
是居位者雖不能禁忍助之乎又聞昔李文靖公為相
治居第於封邱門内㕔事前僅容旋馬或言其太隘公
笑曰居第當傳子孫此為宰相㕔事誠隘為太祝奉禮
㕔事已寛矣參政魯公為諫官真宗遣使急召之得於
酒家既入問其所來以實對上曰卿為清望官柰何飲於
酒肆對曰臣家貧客至無器皿殽果故就酒家觴之上
以其無隱益重之張文節為相自奉飬如為河陽掌書
記時所親或規之曰公今受俸不少而乃自奉若此公
<pb:KR4d0040_WYG_067-20a>
雖自信清約外人頗有公孫布被之譏公宜少從衆公
嘆曰吾今日之俸雖舉家錦衣玉食何患不能顧人之
常情由儉入奢易由奢入儉難吾今日之俸豈能常有
身豈能常存一旦異於今日家人習奢已久不能頓儉
必致失所豈若吾居位去位身在身亡常如一日乎嗚
呼大賢之深謀逺慮豈庸人所及哉御孫曰儉徳之共
也侈惡之大也共同也言有徳者皆由儉來也夫儉則
寡欲君子寡欲則不役於物可以直道而行小人寡欲
<pb:KR4d0040_WYG_067-20b>
則能謹身節用逺罪豐家故曰儉徳之共也侈則多欲
君子多欲則貪慕富貴枉道速禍小人多欲則多求妄
用敗家喪身是以居官必賄居鄉必盗故曰侈惡之大
也昔正考父饘鬻以餬口孟僖子知其後必有達人季
文子相三君妾不衣帛馬不食粟君子以為忠管仲鏤
簋朱紘山楶藻梲孔子鄙其小器公叔文子享衞靈公
史鰌知其及禍及戍果以富得罪出亡何曽日食萬錢
至孫以驕溢傾家石崇以奢靡誇人卒以此死東市近
<pb:KR4d0040_WYG_067-21a>
世冦莱公豪侈冠一時然以功業大人莫之非子孫習
其家風今多窮困其餘以儉立名以侈自敗者多矣不
可徧數聊舉數人以訓汝汝非徒身當服行當以訓汝
子孫使知前輩之風俗云
　
　
　
　
<pb:KR4d0040_WYG_067-21b>
　
　
　
　
　
　
　
　傳家集巻六十七

<pb:KR4d0040_WYG_068-1a>
欽定四庫全書
　傳家集巻六十八　　　　宋　司馬光　撰
　　序一
　　　百官表總序
四海至廣雖聖人不能獨治萬機至衆雖聖人不能徧
知是故設官以分其事量能而授之任自生民以來有
國家者莫之能易也唐虞夏商尚矣周官具存粲然大
備降及秦漢迄于隋唐雖不能如三代之粹美然上下
<pb:KR4d0040_WYG_068-1b>
相維皆有條緒孔子稱惟器與名不可以假人又曰必
也正名乎名之宜正者無若百官唐初職事官有六省
一臺九寺三監十六衞十率府之屬其外又有勲官散
官勲官以賞戰功散官以褒勤舊故必折馘執俘然後賜
勲積資累考然後進階以其不可妄得故當時人以為
榮及髙宗東封武后預政欲求媚於衆始有汎階自是
品秩寖訛朱紫日繁矣肅宗之後四方糜沸兵革不息
財力屈竭勲官不足以勸武功府庫不足以募戰士遂
<pb:KR4d0040_WYG_068-2a>
并職事官通用為賞不復選材無所愛吝將帥出征者
皆給空名告身自開府至郎將聼臨事注名後又聴以
信牒授人有至異姓王者於是金帛重而官爵輕矣或
以大將軍告身纔易一醉其濫如此重以藩方䟦扈朝
廷畏之窮極褒寵苟求姑息遂有朝編卒伍暮擁節旄
夕解緹衣旦紆公衮者矣流及五代等衰益紊三公端
揆之貴施於軍校衣紫執象之榮被於胥史名器之亂
無此為甚大宋受命承其餘弊方綱紀大基未暇釐正
<pb:KR4d0040_WYG_068-2b>
故臺省寺監衞率之官止以辨班列之崇卑制廪祿之
厚薄多無職業其所謂官者乃古之爵也所謂差遣者
乃古之官也所謂職者乃古之加官也自餘功臣檢校
官散官階勲爵邑徒為煩文人不復貴凡朝廷所以鼓
舞羣倫緝熈庶績者曰官曰差遣曰職而已於三者之
中復有名同實異交錯難知又遷徙去來常無虚日欲
觀其大畧故自建隆以來文官知雜御史以上武官閤
門使以上内臣押班以上遷除黜免刪其煩冗存其要
<pb:KR4d0040_WYG_068-3a>
實以倫類相從以先後相次為百官公卿表云
　　　河南志序(元豐六年作/)
周官有職方土訓誦訓之職掌道四方九州之事物以
詔王知其利害後世學者為書以述地里亦其遺法也
唐麗正殿直學士韋述為兩京記近故龍圖閣直學士
宋君敏求字次道演之為河南長安志凡其廢興遷徙
及宫室城郭坊市第舎縣鎮鄉里山川津梁亭驛廟寺
陵墓之名數與古先之遺迹人物之俊秀守令之良能
<pb:KR4d0040_WYG_068-3b>
花卉之殊尤無不備載考諸韋記其詳不啻十餘倍開
編粲然如指諸掌真慱物之書也次道性嗜學先正宣
獻公蓄書三萬巻次道自毁齒至于白首從事其間未
嘗一日捨置故其見聞博洽當時罕倫又閑習國家故
事公私有疑咸往質焉又喜著書如唐書仁宗實録國
史會要集注史記之類與衆共之或專脩而未成者皆
不計外其手自纂述已成者凡四百五十巻盖昔人所
著未有若此其多也次道既沒太尉潞公留守西京其
<pb:KR4d0040_WYG_068-4a>
子慶曽等奉河南志以請於公曰先人昔嘗佐此府叙
其事尤詳惜其傳於世者甚鮮願因公刻印以廣之豈
徒先人䝉不朽之賜於泉壌抑亦使四方之人未嘗至
洛者得之如遊處已熟後世聞今日洛都之盛者得之
如身逢目睹也幸公留意公從之且命光為之序光於
次道友人也烏敢以固陋而辭
　　　劉道原十國紀年序
皇祐初光為貢院屬官時有詔士能講觧經義者聴别
<pb:KR4d0040_WYG_068-4b>
奏名應詔者數十人趙周翰為侍講知貢舉問以春秋
禮記大義其中一人所對最精詳先具注䟽次引先儒
異説末以已意論而斷之凡二十問所對皆然主司驚
異擢為第一及發糊名乃進士劉恕年十八矣光以是
慕重之始與相識道原乃其字也道原是嵗賦詩論䇿
亦入髙等殿試不中格更下國子監試講經復第一釋
褐鉅鹿主簿遷和川令陸介夫為廣西帥奏掌機宜前
世史自太史公所記下至周顯徳之末簡䇿極博而於
<pb:KR4d0040_WYG_068-5a>
科舉非所急故近歲學者多不讀鮮有能道之者獨道
原篤好之為人强記紀傳之外閭里所録私記雜説無
所不覽坐聴其談衮衮無窮上下數千載之細大之事
如指掌皆有稽據可驗令人不覺心服英宗皇帝雅好
稽古欲徧觀前世行事得失以為龜鑑光承乏侍臣嘗
從容奏舊史文繁自布衣之士鮮能該通况天子一日
萬機誠無暇周覧乞自戰國以還訖于顯徳凡闗國家
之興衰繫衆庶之休戚善可為法惡可為戒者詮次為
<pb:KR4d0040_WYG_068-5b>
編年一書刪其浮長之辭庶於奏御差便上甚喜尋詔
光編次歴代君臣事迹仍謂光曰卿自擇館閣英才共
脩之光對曰館閣文學之士誠多至於専精史學臣未
得而知所知者惟和川令劉恕一人而已上曰善退即
奏召之與共脩書凡數年間史事之紛錯難治者則以
諉之道原光䝉成而已今上即位更命其書曰資治通
鑑王介甫與道原有舊深愛其才熈寧中介甫參大政
欲引道原脩三司條例道原固辭以不習金穀之事因
<pb:KR4d0040_WYG_068-6a>
言天子方屬公以政事宜恢張堯舜之道以佐明主不
應以財利為先介甫雖不能用亦未之怒道原嘗見之
輙盡誠規益及吕獻可得罪知鄧州道原往見介甫曰
公所以致人言盖亦有所未思因為條陳所更法令不
合衆心者宜復其舊則議論自息介甫大怒遂與之絶
未幾光出知永興軍道原曰我以直道忤執政今官長
復去我何以自安且吾親老不可久留京師即奏乞監
南康軍酒得之光尋判西京留臺奏遷書局於洛陽後
<pb:KR4d0040_WYG_068-6b>
數年道原奏請身詣光議脩書事朝廷許之道原水陸
行數千里至洛陽自言比氣羸憊必病且死恐不復得
再見留數月而歸未至家遭母䘮俄得風疾右手足偏
廢伏枕再朞痛苦備至每呻吟之隙輙取書脩之病益
篤乃束書歸之局中以元豐元年九月戊戌終官至秘
書丞年止四十七嗟乎以道原之耿介其不容於人齟
齬以沒固宜天何為復病而夭之邪此益使人痛惋惝
怳而不能忘者也道原嗜學方其讀書家人呼之食至
<pb:KR4d0040_WYG_068-7a>
羮炙冷而不顧夜則卧思古今或不寐達旦在和川時
以公事適野見劉聰太宰劉雄碑嘉平五年始改建元
正舊史之失在洛陽與光偕如萬安山道旁有碑讀之
乃五代列將人所不稱道者道原即能言其行事始終
歸驗於舊史信然宋次道知亳州家多書道原枉道就
借觀之次道日具酒饌為主人禮道原曰此非吾所為
來也殊廢吾事願悉撤去獨閉門晝夜讀且抄留旬日
盡其書而去目為之翳道原致疾亦由學之苦邪方介
<pb:KR4d0040_WYG_068-7b>
甫用事呼吸成禍福凡有施置舉天下莫能奪髙論之
士始異而終附之面譽而背毁之口服而心非之者比
肩是也道原獨奮厲不顧直指其事是曰是非曰非或
面刺介甫至變色如鐵或稠人廣坐介甫之人滿側道
原公議其得失無所隠惡之者側目愛之者寒心至掩
耳起避之而道原曽不以為意見質厚者親之如兄弟
姦諂者疾之如仇讎由是困窮而終不悔此誠人之所
難也昔申棖以多慾不得為剛㣲生髙以乞醯不得為
<pb:KR4d0040_WYG_068-8a>
直如道原者可以為剛直之士乎道原家貧至無以給
㫖甘一毫不妄取於人其自洛陽南歸也時已十月無
寒具光以衣襪一二事及舊貂褥贐之固辭強與之行
及潁州悉封而返之於光而不受於他人可知矣尤不
信浮屠説以為必無是事曰人如居逆旅一物不可乏
去則盡棄之矣豈得齎以自隨哉可謂知之明而决之
勇矣道原好著書志欲籠絡宇宙而無所遺不幸早夭
其成者十國紀年四十二巻包羲至周厲王疑年譜共
<pb:KR4d0040_WYG_068-8b>
和至熈寧年畧譜各一巻資治通鑑外紀十巻餘皆未
成其成者亦未以傳人曰今栁芳唐厯本皆不同由芳
書未成而傳之故也期於瞑目然後傳病亟猶汲汲借
人書以參校已之書是非其失氣垂盡乃口授其子羲
仲為書屬光使譔埋銘及十國紀年序且曰始欲諸國
各作百官及藩鎮表未能就幸於序中言之光不為人
譔銘文已累年所拒且數十家非不知道原託我之厚
而不獲承命悲愧尤深故序平生所知道原之美附於
<pb:KR4d0040_WYG_068-9a>
其書以傳來世道原自言其先萬年人六世祖度唐末
明經及第為臨川令卒官遇亂不能歸遂葬髙安因家
焉南唐以髙安為筠州今為筠州人父煥字凝之進士
及第為潁上令不能屈節事上官年五十棄官家廬山
之陽且三十年矣人服其髙歐陽永叔作廬山髙以美
之今為屯田員外郎致仕云
　　　名苑序(慶厯九年作/)
孔子稱名不正則言不順言不順則事不成乃至於百
<pb:KR4d0040_WYG_068-9b>
姓無所措手足甚矣聖人重名之至也劉子政述九流
有名家者流曰尹文子公孫龍子等凡七家尹文子今
存其術雜黄老刑名之言耳餘書更歴久逺世鮮傳之
今有孫氏釋名盖亦其類也昔者魯哀公問社於宰我
宰我對曰周人以栗曰使民戰栗孔子聞之深非之曰
成事不說遂事不諫既往不咎戒其後復為也兩漢以
來儒者務為此態旁貫曲取紆辭蔓説至有依聲襲韻
強為立理誠可閔笑者甚衆此非宰我栗社之比邪今
<pb:KR4d0040_WYG_068-10a>
釋名之文亦猶是矣抑亦失聖人之㫖逺哉愚嘗念之
久矣間因觀經傳諸書有可以正名者因記之竊以為
備萬物之體用者無過於字包衆字之形聲者無過於
韻今以集韻本為正先以平上去入衆韻正其聲次以
說文解字正其形次以訓詁同異辯其理次以經傳諸
書之言證其實命曰名苑其有法制云為時遷物變者
亦畧叙其㳂革欲人知其源流變態云爾至於魚蟲草
木之類雖纎苛煩碎非慷慨君子所當用心然亦重名
<pb:KR4d0040_WYG_068-10b>
之一節爾至於三才道徳禮樂善惡真偽之名輔佐世
治其功亦不細哉所謂文武之道未墜於地在人賢者
識其大者不賢者識其小者將來君子好學樂道庶幾
亦有取焉
　　　古文孝經指解序
聖人言則為經動則為法故孔子與曽參論孝而門人
書之謂之孝經及傳授滋久章句漫差孔氏之人畏其
流蕩失真故取其先世定本雜虞夏商周之書及論語
<pb:KR4d0040_WYG_068-11a>
藏諸壁中苟使人或知之則旋踵散失故雖子孫不以
告也遭秦滅學天下之書掃地無遺漢興河間人顔芝
之子得孝經十八章儒者相與傳之是為今文及魯恭
王壊孔子宅而古文始出凡二十二章當是之時今文
之學已盛故古文排擯不得列於學宫獨孔安國及後
漢馬融為之傳諸儒黨同疾異信偽疑真是以歴載累
百而孤學沉厭人無知者隋開皇中祕書學士王逸於
陳人處得之河間劉炫為之作稽疑一篇将以興墜起
<pb:KR4d0040_WYG_068-11b>
廢而時人已多譏笑之者及唐明皇開元中詔議孔鄭
二家劉知幾以為宜行孔廢鄭於是諸儒争難蠭起卒
行鄭學及明皇自注遂用十八章為定先儒皆以為孔
氏避秦禁而藏書臣竊疑其不然何則秦世科斗之書
廢絶已久又始皇三十四年始下焚書之令距漢興纔
七年耳孔氏子孫豈容悉無知者必待恭王然後廼出
盖始藏之時去聖未逺其書最真與夫他國之人轉相
傳授歴世踈逺者誠不侔矣且孝經與尚書俱出壁中
<pb:KR4d0040_WYG_068-12a>
今人皆知尚書之真而疑孝經之偽是何異信膾之可
㗖而疑炙之不可食也嗟乎真偽之明皦若日月而歴
世爭論不能自伸其中異同不多然要為得正此學者
所當重惜也前世中孝經多者五十餘家少者亦不減
十家今秘閣所藏止有鄭氏明皇及古文三家而已其
古文有經無傳案孔安國以古文時無通者故以𨽻體
冩尚書而傳之然則論語孝經不得獨用古文此盖後
世好事者用孔氏傳本更以古文寫之其文則非其語
<pb:KR4d0040_WYG_068-12b>
則是也夫聖人之經髙深幽逺固非一人所能獨了是
以前世並存百家之說使明者擇焉所以廣思慮重經
術也臣愚雖不足以度越前人之胷臆闚望先聖之藩
籬至於時有所見亦各言爾志之義是敢輙以𨽻寫古
文為之指解其今文舊注有未盡者引而伸之其不合
者易而去之亦未知此之為是而彼之為非然經猶的
也一人射之不若衆人射之其為取中多也臣不敢避
狂僣之罪而庶幾於先王之道萬一有所禆焉
<pb:KR4d0040_WYG_068-13a>
　　　洛陽&KR0132;英會序(元豐五年/正月作)
昔白樂天在洛與髙年者八人遊時人慕之為九老圖
傳於世宋興洛中諸公繼而為之者凡再矣皆圖形普
明僧舍普明樂天之故第也元豐中潞國文公留守西
都韓國富公納政在里第自餘士大夫以老自逸於洛
者於時為多潞公謂韓公曰凡所為慕於樂天者以其
志趣髙逸也奚必數與地之襲焉一旦悉集士大夫老
而賢者於韓公之第置酒相樂賔主凡十有一人既而
<pb:KR4d0040_WYG_068-13b>
圖形妙覺僧舍時人謂之洛陽&KR0132;英㑹孔子曰好賢如
緇衣取其敝又改為樂善無厭也二公寅亮三朝為國
元老入賛萬機出綏四方上則固社稷尊宗廟下則熈
百工和萬民天子腹心股肱耳目天下所取安所取平
其勲業閎大顯融豈樂天所能庶幾然猶慕效樂天所
為汲汲如恐弗及豈非樂善無厭者與又洛中舊俗燕
私相聚尚齒不尚官自樂天之㑹已然是日復行之斯
乃風化之本可頌也宣徽工公方留守北都聞之以書
<pb:KR4d0040_WYG_068-14a>
請於潞公曰某亦家洛位與年不居數客之後顧以官
守不得執巵酒在坐席良以為恨願寓名其間幸無我
遺其為諸公嘉羡如此光未及七十用狄監盧尹故事
亦預於㑹潞公命光序其事不敢辭時五年正月壬辰
端明殿學士兼翰林侍讀學士太中大夫提舉崇福宫
司馬光序
　開府儀同三司守司徒武寧軍節度使致仕韓國公
　　富弼字彦國年七十九
<pb:KR4d0040_WYG_068-14b>
　河東節度使開府儀同三司守太尉判河南府兼西
　　京留守司事潞國公文彦愽字寛夫年七十七
　司封郎中致仕席汝言字君從年七十七
　太常少卿致仕王尚宫字安之年七十六
　太常少卿致仕趙丙字南正年七十五
　秘書監致仕劉凡字伯壽年七十五
　衞州防禦使致仕馮行己字肅之年七十五
　太中大夫充天章閣待制提舉崇福宫樊建中字正
<pb:KR4d0040_WYG_068-15a>
　　叔年七十三
　司農少卿致仕王謹言字不疑年七十五
　太中大夫提舉崇福宫張問字昌言年七十一
　龍圖閣直學士通議大夫提舉崇福宫張夀字景元
　　年七十
　
　
　
<pb:KR4d0040_WYG_068-15b>
　
　
　
　
　
　
　
　傳家集巻六十八

<pb:KR4d0040_WYG_069-1a>
欽定四庫全書
　傳家集卷六十九　　　　宋　司馬光　撰
　　序二
　　　顔太初雜文序(寳元二年作/)
天下之不尚儒乆矣今世之士大夫發言必自稱曰儒
儒者果何如哉髙冠博帶廣袂之衣謂之儒耶執簡伏
冊呻吟不息謂之儒耶又况㸃墨濡翰織製綺組之文
以稱儒亦逺矣捨此勿言至於西漢之公孫丞相蕭望
<pb:KR4d0040_WYG_069-1b>
之張禹孔光東漢之歐陽歙張酺胡廣世之所謂大儒
果足以充儒之名乎魯人顔太初字醇之常憤其然讀
先王之書不治章句必求其理而己矣既得其理不徒
誦之以誇誑於人必也蹈而行之在其身與郷黨無餘
於其外則不光不光先王之道猶翳如也廼求天下國
家政理風俗之得失為詩謌洎文以宣暢之景祐初青
州牧有以荒滛放蕩為事慕嵇康阮籍之為人當時四
方士大夫樂其無名教之拘翕然效之寖以成風太初
<pb:KR4d0040_WYG_069-2a>
惡其為大亂風俗之本作東州逸黨詩以刺之詩遂上
聞天子亟治牧罪又有鄆州牧怒屬令之清直與已異
者誣以罪榜掠死獄中妻子弱不能自訴太初素與令
善憐其寃死作哭友人詩牧亦坐是廢於時或薦太初
博學有文詔用為國子監直講㑹有御史素不善太初
者上言太初狂狷不可任學官詔即行所至改除河中
府臨晋主簿太初為人實寛良有治行非狂人也自臨
晋改應天府户曹掌南京學卒於睢陽舊制判司簿尉
<pb:KR4d0040_WYG_069-2b>
四者無殿負例為令録雖愚懦昏耄無所取者積以年
數必得之而太初才識如此舉進士解褐近十年卒不
得脱判司簿尉之列以終身死時盖年四十餘噫天喪
儒者使必至於大壊乎将犬吠所怪楘楘者必見鋤也
何其仕與壽兩窮如此世人見太初官職不能動人又
其文多指訐有疵病者所惡聞雖得其文不甚重之故
所弃失居多余止得其兩巻在同州又得其所為題名
記今集而序之前世之士身不顯於時而言立於後世
<pb:KR4d0040_WYG_069-3a>
者多矣太初雖賤而夭其文豈必不傳異日有見之者
觀其後車詩則不忘鑒戒矣觀其逸黨詩則禮義不壊
矣觀其哭友人詩則酷吏愧心矣觀其同州題名記則
守長知弊政矣觀其望仙驛記則守長不事厨傳矣由
是言之為益豈不厚哉
　　　吕獻可章奏集序(熈寕五年八月/二十九日作)
歐陽觀文有言士學古懐道者仕於時不得為宰相必
為諫官諫官與宰相等坐乎廟堂之上與天子論可否
<pb:KR4d0040_WYG_069-3b>
者宰相也立乎殿陛之前與天子争是非者諫官也宰
相九卿而下失職者受責於有司諫官失職者取譏於
君子有司之法行乎一時君子之譏著之䇿書而昭明
垂之百世而不泯誠哉是言也然士之居其任果能不
失職者亦鮮矣獻可為臺諫官前後凡若干年遇黜者
三皆以彈奏執政確切不己天子重傷大臣意不得己
而黜之其直聲赫然振動天下自餘百官之愆違政事
之闕失苟與之同時無彊弱大小知無不言言無不盡
<pb:KR4d0040_WYG_069-4a>
如獻可者於其職業可謂無所愧負矣古之人稱死而
不朽者如臧文仲既沒其言立是也然文仲之言傳於
今者無㡬盖時人不能存録遂使遺逸豈不惜哉光於
獻可沗備僚友獻可平生造膝之言固不可得而聞今
既沒其子曰庾等捜求章奏遺槀得二百餘篇光請而
序之俾後之人察其言足以知獻可之心然則獻可身
雖沒其心長存也嗚呼獻可以直道自立始終無缺而
官止於諫議大夫年止五十八彼不以其道得者或位
<pb:KR4d0040_WYG_069-4b>
極将相壽及胡耉從愚者視之則可為憤邑從賢者視
之以此况彼所得所失孰為多少邪後之人得是書者
宜寳蓄之當官事君苟能效其一二斯為偉人矣
　　　龐相國清風集略後序
公之勲業治行范景仁所為清風集叙言之詳矣公性
喜詩雖相府機務之繁邉庭軍旅之急未嘗一日置不
為凡所以怡神養志及逢時值事一寓之於詩其髙深
閎逺之趣固非庸淺所可及至於用事精當偶對的切
<pb:KR4d0040_WYG_069-5a>
雖古人能者殆無以過及疾亟光時為諫官有謁禁走
手啓參候公猶録詩十餘篇相示手注其後曰欲令吾
弟知老夫病中尚有此意思耳字已慘澹難識後數日
而薨曏者嗣子某字&KR0375;賢巳集其文為五十巻既而以
文字之多懼世人傳者不能廣也又選詩之尤善者凡
千篇為十巻命曰清風集略刻板摹之命光繼叙其事
嗚呼公之善在人者旁施四海後垂無窮如詩乃公之
餘事耳懋賢猶務其傳勤勤恐不逮况其大者乎公之
<pb:KR4d0040_WYG_069-5b>
積慶宜有繼哉時年月日門人涑水司馬光序
　　　薛宻學田詩集序(元豊八年作/)
揚子法言曰言心聲也書心畫也聲畫之美者無如文
文之精者無如詩詩者志之所之也然則觀其詩其人
之心可見矣今人親沒則畫像而事之畫像外貌也豈
若詩之見其中心哉故樞宻直學士贈太尉薛公以文
學政事顯於真宗仁宗之際其所施設見於國史及宋
宣獻公所為神道碑此不詳書公既薨五十餘年少子
<pb:KR4d0040_WYG_069-6a>
中㪚大夫致仕俅集公詩二百二章以授光俾之譔序
且為之名昔先人為郫尉公為轉運使知待甚厚薦之
於朝光雖不肖其敢忘諸是以雖不文不敢辭謹按薛
氏自姚秦以來世有偉人仕公卿将相行能功業光照
簡冊號稱甲族迄於今不衰豈非河汾勝氣獨鍾於一
門乎然而枝葉因遊宦多散之四方惟公一族留不去
猶居河東請名之曰河汾集庶㡬子子孫孫繼公之志
常保守奉事則而象之以傳慶於無窮也元豐八年三
<pb:KR4d0040_WYG_069-6b>
月丁未涑水司馬光序
　　　趙朝議(丙/)文槀集
在心為志發口為言言之美者為文文之美者為詩如
鼓鐘者聲必聞於外灼龜者兆必見於表玉藴石而山
木茂珠居淵而岸草榮皆物理自然雖欲揜之不可得
巳朝議大夫致仕趙君南正善屬文尤嗜為詩自初仕
至歸老聚其槀凡十四編一旦走僕負之以書屬光為
之序光實何人克膺兹任然嘗聞同僚楚正叔之言曰
<pb:KR4d0040_WYG_069-7a>
予與南正同登進士第又同居潁陽熟其為人其清白
耿介佗人殆難能也今閲其文槀味其言求其志乃知
正叔信不我欺而南正所守良可尚也噫世人有得南
正文槀而觀之雖未之識如自少至老日與之遊矣元
豐八年三月十一日丁未涑水司馬光序
　　　馮亞詩集序
文章之精者盡在於詩觀人文徒觀其詩斯知其才之
逺近矣陜人馮亞字希顔學詩於處士魏野偏得其道
<pb:KR4d0040_WYG_069-7b>
潘逍遥深重之未四十而終魏詩大行於時亞詩去魏
不逺而所傳者郷曲而巳所以然者由魏之壽亞之夭
歟家公知杭州亞子噩以其先人詩集請因杭工刻諸
板而傳之余以世俗不能識真貴於難得而賤於飽聞
不若蔵之於家有同志者就而寫之則雖欲勿傳安得
不傳若刻之於版有不知文者或敢譏評其否臧衆心
無常從而和之是隕夫子之盛名不果刻序而歸之
　　　王内翰贈商雒龐主簿詩後序(王詩云織女峯/前貧主簿黄姑)
<pb:KR4d0040_WYG_069-8a>
　　　　(巖下舊詞臣乆棲枳棘方思替謾戴貂蟬不/是真六里青山雲簇簇一條丹水石磷磷春)
　　　　(來䰟夢應相似同/是帝城南畔人)
至道初今觀文殿大學士始平公先君子贈中書令㫺
為主簿商雒王公時自中書舎人謫官商州王公以文
章獨歩當世乆宦巳通顯於朝加之剛簡峭直固不妄
與人交然令君以九品官與相往來王公贈詩意好欵
宻則令君為人可知巳至和初始平公以前相國在鄆
從容出王公詩示光曰先君嘗有徳於商雒吏民至今
<pb:KR4d0040_WYG_069-8b>
思之其辭牒判署猶有寳蓄存者而况今守商州為我
刻王公之詩於商雒以慰吏民之心光曰諾退而序其
事并詩往刻焉
　　　并州學規後序(嘉祐二年作/)
天下所以化在於學百官所以治在於法然則學為化
原法為治本兹二者又可忽歟前牧韓公既徙學而廣
之又取法於大學及河南大名京兆府蘇州除苛補漏
以為新規今牧龐公懼學者寖乆而寖忘之也廼命刻
<pb:KR4d0040_WYG_069-9a>
著於石嗚呼是規也存雖屋不加多食不加豐生徒不
加衆猶為學興也是規也亡雖列屋萬區糗粻如陵生
徒如雲猶為學廢也後之人司是學者可不慎與
　　　張共字大成序(嘉祐元年為越/州張推官作)
天下之事未嘗不敗於專而成於共專則隘隘則睽睽
則窮共則愽博則通通則成故君子脩身治心則與人
共其道興事立業則與人共其功道隆功著則與人共
其名志得欲從則與人共其利是以道無不明功無不
<pb:KR4d0040_WYG_069-9b>
成名無不榮利無不長小人則不然專巳之道而不能
從善服義以自廣也專巳之功而不能任賢與能以自
大也專巳之名而日恐人之勝之也專巳之利而不欲
人之有之也是以道不免於蔽文不免於楛名不免於
辱利不免於亡此二者君子小人之大分也陜郡張君
名共才甚美行甚脩舉進士登上科今從事於浙東光
辱與張君為同郡人習其為人固乆竊以為古者名於
親而字於朋友字必附名而為義焉光是敢輒廣其名
<pb:KR4d0040_WYG_069-10a>
之義而字曰大成以勉之異日張君克充其名顯裕光
大庸可量哉
　　　諸兄子字序(皇祐二年作/)
余兄子十四人大抵未字皇祐二年告歸過家徧為之
字皆附其名以寓訓焉京字亢宗京大也孟子曰天爵
脩而人爵從之爾姑大其徳乎然後宗有所亢矣亮字
信之孔子稱去食去兵而信不可去信者行之本也禀
字從之從順也君子在家則禀於親出則禀於君無所
<pb:KR4d0040_WYG_069-10b>
不用其順焉夫順者天之所助也元字茂善元者善之
長也勉善不巳能無長乎育字&KR1777;之致中和天地位焉
萬物育焉况其邇者乎良字希祖詩云毋念爾祖聿脩
厥徳君子脩徳以為祖也可不勉乎富字希道智者富
於道愚者富於賄爾其勉於智乎齊字居徳齊中也孔
子曰中庸之為徳其至矣乎居徳以中奚適而不利哉
方字思之方道也孔子曰道不逺人苟思之精行之勤
則道何逺之有哉爽字成徳爽明也明敏辯智天之才
<pb:KR4d0040_WYG_069-11a>
也中和正直人之徳也天與之才必資人徳以成之與
其才勝徳不若徳勝才故願爾勉於徳而已矣衮字補
之君子之事上進思盡忠退思補過異日爾仕於朝當
以仲山甫為法乎章字晦之君子之道闇然而日章然
則欲道之章者其惟晦乎奕字襲美詩云夙興夜寐毋
忝爾所生奕世之美将待爾而襲之可不勉歟裔字承
之爾於昆弟中為最㓜承祖之美者捨爾尚誰任哉嗚
呼朝夕不離於口耳者名字而巳爾曹苟能言其名求
<pb:KR4d0040_WYG_069-11b>
其義聞其字念其道庶㡬吾宗其猶不為人後乎
　　　序賻禮(元豐六年十/一月一日作)
名以位顯行由學成此禮之常若夫身處草野未嘗從
學志在為善不求聲利此則尤可尚也近世史氏專取
髙官為之傳故閭閻之善人莫之聞喪禮之廢壊乆矣
而民間為甚至有初喪親家各具酒肉聚於其家與主
人同醉飽者有以鼓樂導喪車者有因喪納婦者相習
為常恬不知怪醫助教劉太居親喪獨不飲酒食肉終
<pb:KR4d0040_WYG_069-12a>
三年此乃今士大夫所難能也其弟永一尤孝友㢘謹
過於人熈寕初巫咸水入夏縣城民溺死者以百數永
一執竿立門首有佗人物流入門者輙擿出之有僧寓
錢數萬於其室居無何僧自經死永一遽詣縣自陳請
以錢歸其弟子郷人負其債乆不償者永一輒毁劵以
愧其心其行事類如此有周文粲者其兄嗜酒仰文粲
為生兄或時酗毆文粲其鄰人不平而唁之文粲怒曰
吾兄未嘗毆我汝何離間吾兄弟也有蘇慶文者事繼
<pb:KR4d0040_WYG_069-12b>
母以孝聞嘗語其婦曰汝事吾母小不謹必逐汝繼母
少寡而無子由是安其室終身元豐中朝廷脩景靈宫
調天下畫工詣京師事畢有詔選試其優者留翰林授
官禄有臺亨者名第一以父老固辭歸養於田里此五
人與余同縣故余得而知之悲夫天下布衣之士刻志
厲行而人莫知者可勝數哉始太之喪其父也余兄弟
賻以千錢且為書致之曰禮凡有喪佗人助之珠玉曰
含車馬曰賵貨財曰賻衣服曰襚今物雖薄欲人之可
<pb:KR4d0040_WYG_069-13a>
繼也乆之太請刻其書於石曰曏也郷人不知有賻禮
自太父之喪郷人稍稍行之太欲廣其傳由吾郷以及
鄰縣由鄰縣以逹四方使民間皆去弊俗而入於禮豈
小補哉余益美其志因諭之曰是書不足刻余竊慕君
子樂道人之善請書若兄弟及周文粲蘇慶文臺亨所
為以傳於世庶㡬使為善者不以隠㣲而自懈焉元豐
六年十一月壬寅朔涑水迂叟序
　
<pb:KR4d0040_WYG_069-13b>
　
　
　
　
　
　
　
　傳家集巻六十九

<pb:KR4d0040_WYG_070-1a>
欽定四庫全書
　傳家集巻七十　　　　　宋　司馬光　撰
　　序三
